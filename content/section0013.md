---
contentType: poetry
---

# Písně věku mládeneckého a panenského.

## a) Mladost, krása, láska.

### 1.

### Panna květ.

(Nápěv 160, 161.)

Já jsem panna růže,

dokud nemám muže.

  

Já jsem panna kvítek,

dokud nemám dítek.

Z Plzeňska. – Srov. Čel. I, 82; Suš. 498; Kol. I,143; Vuk I, 301; Kukulj. 216.

### 2.

### Přespolní milá.

(Nápěv 603.)

Což je tomu hodně,

kdo má milou v domě.

  

Kdo ji má přes pole,

přesmutné pachole!

  

Musí za ní jíti,

byť měl krk srazili.

### 3.

### Námluva.

(Nápěv 129.)

Měj mě, Jeníčku, měj mě rád,

koupíme sobě vinohrad:

Ty budeš vorat a já žít,

budem se spolu dobře mít.

Z Berounska. – Srov. Čel. I, 47; Kol. I, 284.

### 4. 

### Zámluva.

(Nápěv 676.)

Pásla husy na jeteli,

ptala se ho: „Přijdete-li?“ –

  

„Přijdu, přijdu, jsem ti jistej,

jen mi večeři uchystej!“

Z Prachenska.

### 5. 

### Panny z kostela jdoucí.

(Nápěv 676.)

Ty podhajský kostelíčku,

stojíš na pěkném vrsíčku.

  

Vycházejí panny z tebe,

jako andělíčky z nebe.

  

Jedna vyšla pěkná bílá,

a ta bude moje milá.

  

Druhá vyšla ještě hezčí,

ta bude má nejmilejší.

  

Třetí vyšla jako růže,

žádný jí dostat nemůže.

  

Já ji musím přece dostat,

kdybych tam měl mrtev zůstat. 

Z Berounska. – Srov. Čel. II. 27; Suš. 361; Vojc. II, 253; Žeg. P. 158.

### 6.

### Potěcha.

(Nápěv 377.)

Slunéčko vyšlo přes hory,

má milá kouká z komory;

koukala se, dívala se,

na miláčka ohlídla se.

  

Ohlíží se na vše strany,

má očičky uplakaný:

oči, oči, co pláčete?

jděte, raděj se vyspěte.

  

Kdybych věděl, moje milá,

že mě máš ze srdce ráda,

dal bych tobě dar k libosti,

na důkaz mé upřímnosti.

  

Dal bych ti prstýnek zlatý

na znamení lásky naší,

na něm slova vyrývaný,

že jsi moje potěšení.

Z Budějovicka.

### 7. 

### Cestička.

(Nápěv 377)

Ach cesto, cesto uzoučká!

pude-li po ni Ančička,

dám ji dláždit dlažičkama,

kudy pude nožičkama.

  

Slunce stoji nade mlejnem:

kde pak my se spolu sejdem?

sejdeme se na cestičce,

tam si dáme po hubičce.

Z Budějovicka.

### 8. 

### Večerní návštěva.

(Nápěv 270.)

Když jsem já k vám chodívával,

pejsek na mne štěkávával;

já mu házel z kapsy kůrky:

pust mě, pejsku do komůrky.

  

Na okýnko jsem ťukával,

vaši dceru jsem volával:

vaše dcera velmi pyšná,

ani za mnou ven nevyšla.

Z Berounska. – Srov. Suš. 206.

### 9. 

### Úmysl.

(Nápěv 270.)

To si, mámo, nemyslete,

že si vezmu, co vy chcete:

já si vezmu, co budu chtít,

já s tím musím do smrti být.

  

Nadělali na mne klevet,

že jsem já měl děvčat devět:

a já nemám jenom jednu,

ta je hezká, tu si vezmu.

Z Hradecka.

### 10.

### Rosa.

(Nápěv 195.)

Jdi, má milá, jdi do lesa,

podívej se, je-li rosa:

rosička je pěkná bílá,

roste na ni rozmarína.

Z Budějovicka.

### 11. 

Léčivá bylina.

(Nápěv 457.)

Není na světě bylina,

aby pro něco nebyla:

hledej, milá, to kvítečko,

co vyhojí mé srdéčko.

Z Budějovicka.

### 12. 

### Pouchňata.

(Nápěv 326.)

Počkej na mne, holka zlatá,

půjdem spolu na pouchňata:

já je budu v šátku nosit,

ty je budeš na mně prosit.

Z Klatovska.

### 13.

Vyprovázení.

(Nápěv 326.)

Už je malá chvilka do dne:

pojď, má milá, vyprovoď mne,

vyprovoď mne přes hájíček,

já ti tam dám pár hubiček.

Z Klatovska.

### 14. 

### Červený šáteček.

(Nápěv 563.)

Proč vy sem k nám, hoši, jdete,

když s sebou nic nenesete? –

My jdeme pro červenej šátek,

pomilovat vašich děvčátek.

Z Berounska.

### 15. 

### Vyvolená milá.

(Nápěv 641.)

Šly panenky silnicí,

potkali je myslivci dvá.

„Kam panenky, kam jdete?

která to z vás budete má?

  

Ta maličká, ta je má,

ta má oči jako já mám;

Na krku má granáty,

mezi nimi dukáty jsou.

  

Jak pak já to vyvedu?

Já si pro ni přijedu tam,

Čtyrma koňma vranejma,

jako sedlák do mlejna jede.“

Z Čáslavska. – Srov. Suš. 350.

### 16. 

### Moje milá.

(Nápěv 107.)

Která bude má,

než ta maličká:

vona štěbetá

jak vlaštovička.

  

Vona štěbetá,

vona se točí,

když se k ní hezkej

chlapec přibočí.

Z Budějovicka.

### 17.

### Důvěra.

(Nápěv 701.)

Už se Krumlovskej

zámeček bourá:

že se můj milej

za jinou toulá.

  

Toulá se, toulá,

řekli mi lidé –

až se vytoulá,

však von zas přídě!

  

Můj milej jede

vod Prahy domů:

já pudu zejtra

naproti němu.

  

Ach jede, jede

čtyřmi koníčky:

vzadu má vrané,

napřed šimlíčky.

Z Budějovicka.

### 18.

### Odhodlanost.

(Nápěv 421.)

Na prahu stála,

hezká se zdála,

já jí dal hubičku,

ona se smála.

  

Jak s prahu sešla,

tuze se lekla,

že musím na vojnu,

smutně mi řekla.

  

Na vojnu půjdu,

bojovat budu:

bude-li pán Bůh chtít,

přece tvůj budu.

Z Hradecka.

### 19. 

### Pozváni.

(Nápěv 107.)

Dlouho holečku,

dlouho k nám nejdeš:

já jsem myslila,

že už nepřijdeš!

  

Když jsi k nim přišel,

pojď večer s námi:

však nejseš cizí,

jseš dobrý známý.

Z Budějovicka.

### 20. 

### Mládenci jako z pivoňky.

(Nápěv 255.)

Kdyby mně máti

na trávu dala,

já bych jí trávy

nůši nažala.

  

Tráva neroste

jenom za vodou,

kudy Chejnovští

mládenci jedou.

  

Ale ne všickni,

jenom někteří:

ti kteří nosí

pávové peří.

  

Pávové peří,

stříbrné sponky:

to jsou mládenci

jako z pivoňky.

Z Plzeňska. – Srov. Krol. I, 288.

### 21.

### Namítka.

(Nápěv 255, 357.)

Louka široká,

tráva zelená;

pásla má milá,

pásla jelena.

  

Nebyl to jelen,

byla to laně:

počkej, má milá,

tři léta na mě.

  

„Tři léta čekat,

ještě se nevdát:

mohla bych sobě

žalost odchovat.

  

Žalost odchovat,

radost pochovat,

potom do smrti

toho litovat.“

Z Plzeňska. – Srov. Suš. 521; Kol. I, 292.

  

### 22.

### Češka a Moravka.

(Nápěv 292.)

Přiletěl ptáček

z cizí krajiny;

přines mi psaní,

v něm pozdravení.

  

Bych se podíval

do země České,

že jsou tam v Čechách

panenky hezké.

  

Češka má každá

na jazyku med;

a když ji pozná,

pak je jako jed.

  

Zůstanu raděj

v naší krajině,

najdu si děvče

švarné v Moravě.

  

Moravka každá

jak rovná svíce,

každá má k chlapci

upřímné srdce.

Z Klatovska. – Srov. Suš. 317.

### 23. 

### Překrásná noc.

(Nápěv 292.)

Když jsem šel jednou

k panence mojí,

svítil mi měsíc

a jasné hvězdy.

  

Když jsem tam přišel,

ona nespala,

venku pod stromem

na mě čekala.

  

„Nechoď, holečku,

do mé komory,

neb ti podkovky

tuze cinkají.

  

Ostanem raděj

venku pod stromem

a tu se spolu

těšili budem.“

Z Klatovska.

### 24. 

### Kámen.

(Nápěv 255.)

Mračí se, mračí,

že bude pršet:

za naším humnem

zelenej vršek.

  

A na tom vršku

širokej kámen:

chlapec s panenkou

sedává na něm.

Z Plzeňska –

### 25.

### Kámen.

Pod našima okny

širokej kámen:

sedávej, holečku,

sedávej na něm;

dá ti pán Bůh štěstí,

požehnání

za tvoje upřímné

milování.

Z Budějovicka.

### 26.

### Vybídka.

(Nápěv 286.)

Když sem odcházel,

muzika hrála;

moje nejmilejší

pro mne plakala.

  

Ach, neplač pro mne,

pojď raděj se mnou:

a já tobě koupím

sukni zelenou.

  

Sukni zelenou,

ne tuze dlouhou,

abysi ty mohla

vandrovat se mnou.

  

Povandrujeme

přes hory, doly,

a lesové budou

naše komory.

  

Tráva zelená

naše peřina:

tam budeme spávat

a se milovávat,

holka rozmilá.

Z Plzeňska. – Srov. Čel. I, 60.

### 27. 

### Čeho se báti?

(Nápěv 286.)

Ach holka, holka!

černé oči máš:

a já se tě bojím,

že mne oklamáš.

  

„Kdybych já měla

ještě černější,

neboj ty se, neboj,

můj nejmilejší!

  

Neboj se, neboj

mých černých očí:

ale jen se varuj

klevetných řečí.“

Z Plzeňska. – Srov. Čel. I, 60; Kol I, 389.

### 28. 

### Slib.

(Nápěv 286.)

Vrána na dubě 

žaludy klube:

a to sám pán Bůh ví,

čí holka bude!

  

„Čí pak bych byla,

když jsem slíbila:

pod zeleným dubem, 

že my svoji budem,

jsem ti pravila.“

Z Plzeňska. – Srov. Čel. I, 60.

### 29. 

### Bylina.

(Nápěv 106.)

Děvčátko maly

po poli chodí,

hledá sobě bylinečku,

hlava mu bolí.

  

Bylinko malá!

kdybych tě znala:

jistě bych si mládenečka

přičarovala.

  

Ale ne všecky,

jenom jednoho:

vybrala bych sobě ze sta

nejvěrnějšího.

Z Klatovska.

### 30. 

### Slib milého.

(Nápěv 260.)

Kdyby se tatínek nevadil,

řekla bych, kdo se mnou včera byl:

vaďte se, tatínku, nebo ne,

byl se mnou můj milej v hospodě.

  

Kdyby ten tatínek nebroukal,

řekla bych, co mně můj milej dal:

broukejte, můj zlatej tatíčku!

dostala jsem od něj hubičku.

  

Kdyby se tatínek nepil,

řekla bych, co hoch mi přislíbil:

pte se, tatínku, jak chcete,

ještě rád mne vdávat budete.

  

Slíbil mi můj milej, přislíbil,

když mne na rozchodnou políbil:

až se ta pšenička vymetá,

že mne pak u vás víc nenechá.

Z Prachenska – Sr. Čel. III, 31.

### 31. 

### Jízda k milé.

(Nápěv 64.)

Jen ty mě, koníčku,

pěkně nes,

dostaneš ovíska

ještě dnes.

  

Až ty mě k mej milej

doneseš,

pěkné si hlavičkou

zatřeseš.

Z Prachenska. – Čel. I, 220.

### 32. 

### Úcta.

(Nápěv 64.)

Má zlatá panenko!

jak se máš? až zejtra k vám přijdu,

co mně dáš?

  

„Přinesu koláče

na míse, naleju ti piva,

napí se.“

Z Prachenska.

### 33. 

### Kočárek.

(Nápěv 118.)

Já bych vás, děvčátka,

rád vozil, kdyby se kočárek

nezbořil: však on se kočárek

nezboří, Vždyť on je kovanej

v Záboří. 

Z Prachenska.

### 34. 

### Výhra.

(Nápěv 490, 64.)

Osum kuželiček,

devátej král:

jen jsem jednou hodil,

hned jsem vyhrál.

Vyhrál jsem panenku, 1)

což je hezká:

chodí na pantoflích

do městečka.

Z Budějovicka.

1) Vyhrál jsem panenku

boubelatou: ona má sukničku

kropenatou.

Z Berounska.

### 35. 

### Výmluva.

(Nápěv 172.)

Jak pak se, má milá,

jak pak se máš?

„Ach mám se – když ty nic

o mé nedbáš.

  

Do hospody přídeš,

pivo piješ: a na mě nbohou

nezpomeneš!“

  

Kterak pak mám na tě

zpominati: když vaši zbraňujou

k tobě jiti?

  

„Jen tomu, holečku,

nikdy nevěř: i vždycky se ptají, ‚

proč k nám nejdeš?“

Z Budějovicka.

### 36. 

### Boty pod okny.

(Nápěv 207.)

Jen ty k nám, Matoušku!

jen ty k nám choď:

nechávej v zahrádce

pod okny bot.

  

Panímáma praví:

„Čí to boty?“ –

To jsou Matouškovy

od roboty.

Z Prachenska.

### 37. 

### Navštěva.

(Nápěv 480.)

Čí je to pachole?

v noci chodí:

vono cely noci

lidi budí.

  

Dyť je to pachole

lichtářovo:

von chodí za cerú

šafářovo.

  

Tluču, tluču, dívčko,

votevři mně:

dyt to není v létě,

je to v zimě.

  

„Dyť bych já ti ráda

votevřila,

kdyby moje máma

neslyšila.

  

Kdyby moje máma

huslyšíla,

vona by nás třeba

voba zbila.

  

Jdi ty raděj, chlapče,

jdi ty domů: poruč ty mě tady

pánu Bohu.“

Z Domažlicka.

### 38.

### Úmysl milenčin.

(Nápěv 771.)

Až odtud pojedeš,

mňj holečku,

já pudu za tebou

za vojačku.

  

„Co bys, má panenko,

tam dělala?

vždyť bys mě ve vojsku

nepoznala?“

  

Udělala bych se

malým ptáčkem,

snášela bych se ti

nad kloboučkem.

  

Udělala bych se

vlaštovičkou,

snášela bych se ti

nad hlavičkou.

Z Prachenska. – Srov. Čel. II, 41.

### 39.

### Znamenaná cesta.

(Nápěv 771.)

Když jsem do Nevěsíc

chodívával,

já jsem si cestičku

znamená val:

červeny růžičky

jsem si házel,

kudy jsem panenku

doprovázel.

Z Prachenska.

### 40. 

### Milý ve dvoře.

(Nápěv 480.)

Ten panskej dvoreček

ten se bělí,

slouží tam můj milej,

mně se líbí;

slouží, slouží, slouží

v panským dvoře,

on se tam červená

jako růže.

Z Klatovska.

  

(Nápěv 482.)

  

Ten Řečičky zámek

pěkný bílý,

slouží tam můj milý,

mně se líbí;

je pěkný červený,

jako kvítí:

kýž mi ho je možná

políbili!

Z Táborska.

### 41. 

### Dobrá voda.

(Nápěv 482.)

Okolo javora

teče voda:

napí se, má milá,

však je dobrá;

napí se má milá,

napí se jí,

budeš mít srdéčko

uzdraveny.

Z Táborska.

  

(Nápěv 482.)

  

Okolo Kláštera,

teče voda:

napí se, má milá,

což je dobrá!

„Já jsem se napila

do libosti:

děkuju ti, chlapce,

z upřímnosti!“

Z Budějovicka.

### 42.

### Zákaz.

(Nápěv 83.)

Záhon petržele,

záhon máku:

Nechoďte k nám, hoši,

do baráku.

  

Záhon petržele,

záhon prosa:

nechoďte k nám, hoši,

když je rosa.

  

Záhon petržele,

záhon mrkve:

nechoďte k nám,

hoši, až se smrkne.

  

Záhon petržele,

záhon zelí:

nechoďte k nám, hoši,

až v neděli.

Z Plzeňska.

### 43.

### Pohaněná milá.

(Nápěv 86.)

Což ten panský mostek

prohýbá se,

na něm je travička,

neseká se.

  

A pod tím mostečkem

drobné ryby,

tam je má panenka,

mně se líbí.

  

Šíte mně, matičko,

košiličku, a já si pojedu,

pro Ančičku.

  

Šíte mně, matičko,

vyšívanou,

že já mám panenku

pohaněnou.

  

„Kdo ti ji pohanil?“

Můj kamarád:

proto ji pohanil,

že ji má rád.

  

„Kdo ti ji pohanil?“

Všecky lidi:

a já ji nehaním,

mně se líbí.

  

„A když se ti líbí,

tak si ji měj,

na ty lidské řeči

nic nedávej.“

Z Chrudimska. – Srov. Suš. 812; Kol. I, 249.

### 44.

### Marné hanění.

(Nápěv 74, 290.)

Vypraná vestička 

neválená:

že je má panenka

pohaněná.

Kdo ji hanil?

všichni lidi:

co je komu na tom?

mně se líbí.

  

„Vypraný šáteček  

neválený:

že je můj holeček

pohaněný.

Kdo ho hanil?

všickni lidi:

co je komu na tom?

mně se líbí.“

Z Prachenska.

### 45.

### Nebezpeční Hosiňáci.

(Nápěv 75.)

Co jsou nám Hosiňáci

dokázali,

co json nám Hosiňáci

dovedli:

oni nám naše holky

odváděli,

oni nám naše holky

odvedli!

Z Budějovicka.

### 46.

### Jasná upřímnost.

(Nápěv 73.)

Na horách se svítí, 

já tam poběhnu;

je-li to kvítečko,

já ho utrhnu.

  

Kvítečko to není,

je to má milá:

proto se tak svítí,

že je upřímná.

Z Berounska. – Srov. Čel. III, 87.

### 47.

### Poctivost.

(Nápěv 483.)

Pověz mně, má milá!

proč jsi tak tenká?

„Proč pak bych nebyla,

vždyť jsem panenka?

panenka poctivá,

a ty mládenec:

obádvá nosíme

zelenej věnec.“

Z Budějovicka.

### 48. 

### Radost matčina.

(Nápěv 73)

Koukněte, malinko,

koukněte na mě,

kterak se mládenci

tahají o mě;

kterak se tahají,

kterak se perou:

máte vy, malinko,

radost nad dcerou!

Z Prachenska. – Srov. Čel. II, 20.

### 49. 

### Jablůnek.

(Nápěv 594.)

Tam hle je jablůnek,

já na něj vlezu,

jen jednou zatřesu,

hned zase slezu.

  

Jsou na něm jablíčka,

pěkný červeny;

tam pod ním sedává

mé potěšeni.

Z Prachenska. – Srov. Čel. II, 15.

### 50. 

### Naše holky.

(Nápěv 594.)

Pod našima okny

roste jeřábek:

že jsou naše holky

jako obrázek.

  

Pod našima okny

roste rokytí:

že jsou naše holky

jako to kvítí. 

Z Plzeňska.

### 51.

### Milé rozednění.

(Nápěv 350.)

Zdálo mi se, zdálo,

že se od bor mračí:

a to se černají

mé panence oči.

  

Zdálo mi se, zdálo

o východní záři:

a to se zardělo

mé panence v tváři.

  

Zdálo mi se, zdálo,

že se rozednělo:

a to se svítilo mé panence čelo..

Z Bydžovska. – Srov. Suš. 414; Kol. I, 323; Čel. I, 82.

### 52. 

### Utrhační lidé.

(Nápěv 350.)

Lidi povídali,

že nejsem mládenec:

mám klobouk na straně

a zelený věnec.

  

„Lidi povídali,

že nejsem panenka:

mně květe poctivost

jako rozmarínka.“

Z Bydžovska.

### 53. 

### Popnosti.

(Nápěv 79.)

Co to máš, má milá,

co to máš za celo:

jak jsem tě políbil,

celé se zardělo.

  

Co to máš, má milá,

co to máš za oči:

když do nich pohlednu,

svět se mnou se točí!

  

Co to máš, má milá,

co to máš za líce:

když já jich nevidím,

bolívá mě srdce.

Z Bydžovska. – Srov. Suž. 217.

### 54. 

### Zchytralá nevědomost.

(Nápěv 55.)

Má milá, má milá!

černé oči máte:

povězte, řekněte,

čím je umejváte?

  

„Já jich neumejvám,

leč jen za den jednou,

v tom našem potoce

vodičkou studenou.“

  

U potoka stála,

napájela páva:

povězte, má milá,

kdo u vás bejvává?

  

„Nevím, sama nevím,

ale dnes se dovím:

přijďte k nám z večera,

jistotně vám povím.“

Z Bydžovska. – Srov. Suš. 411; Kol. I, 165.

### 55. 

### Láska nezradí.

(Nápěv 250.)

Kdybych já se nebál,

má milá, tvé zrady,

šel bych na jablíčka

do vaší zahrady.

  

Bojím se však, bojím,

žebys mne zradila;

žeby mně má služba

za rok nestačila.

  

„Neboj se, můj milý,

já tebe nezradím:

červeným šátečkem

okýnko zahradím.“

Z Berounska. – Srov. Suš. 255.

### 56.

### Vraný koně.

(Nápěv 743.)

Koně, vraný koně

pod javorem stojí,

a má nejmilejší

na pole se strojí.

  

„Kdybych já věděla,

čí to jsou koníčky,

navážila bych jim

studené vodičky.

  

Kdybych já věděla,

že jsou hocha mého,

nasypala bych jim

ovsa zrnatého.

Z Klatovska.

### 57.

### Výstraha.

(Nápěv 134.)

Kalouskovy koně

čistou vodu pijou:

dej pozor, Jeničku,

ať tě nezabijou!

  

Kdyby tě zabili,

bylo by tě škoda:

plakala by pro tě

mlynářova dcera.

Z Berounska.

### 58.

### Všehozdar.

(Nápěv 743.)

V té naší zahrádce

pěkně roste kvítí,

do těch našich oken

pěkně slunce svítí.

  

Pod večer na nebi

jasná hvězda vyšla:

že za mnou má milá

do zahrádky přišla.

  

Do zahrádky přišla,

podlé mne si sedla;

nezůstala dlouho,

hnedky zas odběhla.

  

Neořu, neseju,

přece se mi rodí:

mám já potěšení,

samo za mnou chodí.

  

Nechodí, nechodí,

přišla jenom jednou,

jako ta ovečka

za zelenou travou.

Z Plzeňska - Srov. Suš. 295; Kol. I, 79, 161.

### 59.

### Tužba.

(Nápěv 346.)

Kdybych já moh býti,

kde je mé myšlení:

tam kde se prochází

moje potěšení!

  

Kdyby mi nebyly

hory na závadě,

viděl bych mou milou

chodit po zahradě.

  

Chodit po zahradě

trhat modré kvítí:

ach, to sám pán Bůh ví,

budu-li tě míti!

  

Hory, Černé hory,

ustupte na stranu:

ať přece mou milou

za ženu dostanu.

Z Táborska. –Srov. Suš. 200.

### 60.

### Nedověra.

(Nápěv 93.)

Červená růžičko,

co se nerozvíjíš?

co k nám, můj Jeníčka,

co k nám už nechodíš?

  

„Kdybych já k vám chodil,

ty bysi plakala,

červeným šátečkem

oči utírala.“

  

Proč bych já plakala,

když mne nic nebolí?

milovali jsme se,

jako dva holubi.

  

Jako dva holoubky,

jako dvě hrdličky:

já jsem ti dávala

upřímné hubičky.

  

Upřímné hubičky –

falešná tvá láska:

nebudu ti věřit,

až bude ohláška.

  

Až bude ohláška

na té naší faře,

tenkrát budu říkat

bratru tvému šva’ře.

  

Bratru tvému šva’ře,

matce panímámo;

budu jí líbávat

ruce každé ráno.

  

Ruce každé ráno,

nohy každý večír:

a to všecko proto,

že jsi ty můj přeci.

Z Hradecka. – Srov. Suš. 281; Kol. I, 143, 229; Ilić. 205. ,

### 61.

### Rakev neupřímného.

(Nápěv 376, 381.)

Měla jsem milého,

umřel mi na klíně:

dala jsem mu dělat

truhličku v Kolíně;

truhličku v Kolíně,

a víko v Kostelci:

abyste věděli,

falešní mládenci!

Z Čáslavska.

### 62. 

### Nestalý milý.

(Nápěv 743.)

Ráda jsem, Jeníčku,

ráda jsem tě měla,

dokud jsi nechodil

ještě za jinejma.

  

Jednou jdeš k Anince,

podruhé k Marjánce:

když jsi hezkej chlapec,

každá tě ráda chce.

Z Klatovska.

### 63. 

### Rada.

(Nápěv 79.)

Studýnka roubená

mezi vinohrady:

pověz mně, má milá,

čí užíváš rady?

  

„Čí bych užívala

než mého milého?

pro něho já nesmím

milovat jiného.

Z Čáslavska.

### 64.

### Trpělivá milá.

(Nápěv 345.)

Roztocká hospoda

je velmi vysoká,

přeletěla přes ni

husička poká.

  

Přeletěla přes ni

jenom jednou v roce,

vypila vodičku

v Roztockém potoce.

  

Tu čistou vypila,

tu kalnou nechala:

což jsem, můj holečku,

pro tebe vystála!

  

Co jsem už vystála,

co ještě vystojím:

pro tebe, můj zlatej,

vše ráda přestojím!

Z Rakovnicka - Srov. Suš. 532.

### 65.

### Nekalost.

(Nápěv 345.)

Husička poká

letěla s vysoká,

vypila vodičku

z našeho potoka.

  

Tu čistou vypila,

kalnou nám nechala:

což je po panence,

jest-li je nekalá!

### 66.

### Bezpečnost.

(Nápěv 117.)

Když jsem nezahynul,

když ta vojna byla,

taky nezahynu,

když už pominula.

  

Když jsem nezahynul

mezi Rakušany,

taky nezahynu

mezi svými pány.

  

Když jsem nezahynul

na francouzských lukách,

taky nezahynu

mé panence v rukách!

Z Prachenska.

### 67.

### Višeň.

(Nápěv 346.)

Kdybysi byl přišel,

než měsíček vyšel,

byla bych ti dala

za klobouček višeň.

  

Za klobouček višeň,

do kapsičky šátek:

abys nepodváděl

poctivých děvčátek.

Z Prachenska.

### 68. 

### Důvěra v Boha.

(Nápěv 346.)

Dej Bože, dej vláhy

do naší dědinky:

já jsem si zašila

záhon rozmarinky.

  

Sila jsem zelenou,

žlutá mně vychází:

že se můj Jeníček

s jinšíma prochází.

  

Prochází, prochází –

ať si vodí jiné:

co mně pán Bůh soudí,

přec mne to nemine.

Z Berounska. – Srov. Suš. 327.

### 69. 

### Vzácné kvítí.

(Nápěv 681.)

Ty Zvíkovské zahrady

pěkně se zelenají;

procházelo se tam

mé zlaté potěšení.

  

Procházelo, prochází,

procházet se nebude:

ale sám pán Bůh ví,

čí to děvčátko bude!

  

Bude-li má, nebo tvá,

komu nám ji pán Bůh dá,

kdo to pěkné kvítí,

kdo je utrhnouti má!

Z Berounska.

### 70.

### Laska.

(Nápěv 775.)

Za těma, za těma

černýma očima,

věru bych já pro tě Dunaj

skokem přeskočila.

  

Ne Dunaj, ne Dunaj,

ale celé moře

pro tebe bych přeplovala,

potěšení moje!

Z Berounska.

### 71.

### Lítost.

(Nápěv 65.)

Co je ti? co je ti?

že se na mě hněváš,

že mi ani na dobrou noc

pár hubiček nedáš?

  

„Nehněvám, nehněvám,

ale je mi líto,

že za jinou chodíváš –

povídali mi to.“

Z Prachenska.

### 72.

### Koníčky na úhoře.

(Nápěv 95.)

Čí jsou to koníčky

na tom našem ouhoře?

oni se tam pasou

od samého poledne.

  

Kdybych já věděla,

že jsou mého milého,

já bych je zahnala

do jetele bílého.

  

Kdybych já věděla,

že jsou mého Jeníčka,

já bych je zahnala

do pěkného zelíčka.

Z Klatovska. – Srov. Čel. II, 54; Suš. 254.

### 73. 

### Starost o koníčky.

(Nápěv 408.)

Dlouho, můj holečku,

dlouho domů nejdeš:

koně máš ve stáji,

hladem ti řehtají,

kdy je krmit půjdeš?

  

Dej jim, má panenko,

dej jim kousek sena:

aby se nažrali,

na mne nečekali,

Když já nejsem doma.

  

Dej jim, má panenko,

dej jim kousek vičky:

aby se nažrali,

na mne nečekali

mý vraný koníčky.

Z Klatovska.

### 74. 

### Roztlačený džbán.

(Nápěv 638.)

Šla panenka pro vodu,

měla novou nádobu;

potkal ji tu pán,

roztlouk‘ on jí džbán.

  

Šla panenka, plakala,

svého džbánu želela:

Třeba vy jste pán,

zaplatte mně džbán!

  

„Mlč panenko! neplač ty,

škoda se ti nahradí:

za zelenej džbán

šateček 1) ti dám.“

  

Děvče šátek nechtělo,

vždy jen džbánu želelo:

Třeba vy jste pán,

zaplaťte mi džbán!

  

„Mlč panenko! neplač ty,

škoda se ti nahradí:

za zelenej džbán

prsten tobě dám.“

  

Děvče prsten nechtělo,

vždy jen džbánu želelo:

Třeba vy jste pán,

zaplaťte mně džbán!

  

„Mlč panenko! neplač ty,

škoda se ti nahradí:

za zelenej džbán

vezmu si té sám.“

  

Děvče víc neželelo,

ale bylo veselo:

„Za zelenej džbán

dostal se mně pán!“

Z Hradecka. – „Řezanka“ tanec tak řečený.

1) Jako zde nejprv šáteček a potom prsten za džbán se podává, tak mobou se i jiné věci zvolili, ano i řada jich dle libosti prodloužiti, ku př. „koně – domek – panství tobě dám,“ při čemž toliko toho pozorovati jest, že cena věcí podávaných postupovat!, a naposledy pán sebe sám za výplatu obS-tovati musí. –Srov. Suš. 126; Kol. II, 20; Lož. I, 162; Wójé. I, 41; Olesk.448; Lip. I, 82.

### 75. 

### Chlapík z Moravy.

Já jsem chlapík z Moravy,

má panenko, nevěř mi:

já jsem tak jako pták,

pomiluju, nechám tak.

### 76. 

### Malé a dospělé děvče.

(Nápěv 269.)

Když jsem husy pásala,

zimou jsem se třásala:

nynčko když hus nepasu,

už se zimou netřesu.

  

Když jsem byla maličká,

chovala mne matička:

nynčko když jsem veliká,

potřebuju ženicha.

Z Hradecka.

### 77. 

### Švarné děvče.

(Nápěv 244.)

Já jsem mladá, hezounká,

boubelatá, bělounká:

kdo chce moje jméno vědět,

říkají mi Lidunka.

  

Hned jsem dobrá, hned jsem zlá,

slovíčkem mě rozhněvá;

kdo mne nezná, ať k nám přijde,

ať se na mě podívá.

  

Měla jsem se loni vdát,

nechtěla mně máti dát,

že jsem ještě tuze mladá,

musela jsem tak nechat.

  

Ledajakýs otrapa

ať k nám cestu netlapá,

ať neláme našich dveří,

o lásce mi netlachá.

Z Kouřimska. – Srov. Čel. III, 37. Zdá se, že básník umělý tuto píseň jaksi vzdělal, aspoň sloha první není prostonárodní..

### 78. 

### Nekrmené koně.

(Nápěv 243, 244.)

Kdo mně krmí koníčky,

když jsem u svý holčičky?

nechtěla mne domů pustit,

že až zajdou hvězdičky.

  

Hvězdičky se ztratily,

já byl eště u milý:

mý koníčky nekrmeny

přenáramně řejhtaly.

  

Mlčte, mlčte, koníčky!

naseču vám travičky,

abyste mi neřejhtaly,

když jsem u svý holčičky.

Z Prachenska.

### 79.

### Cesta v noci.

Žádnej neví jako já,

jak je cesta v noci dlouhá;

žádnej neví jako já,

jak je cesta v noci zlá.

  

Kdo mně krmí koníčky,

když já nejsem v noci doma?

kdo mně krmí koníčky,

když jsem u svy holčičky?

  

Kdo mně sklidí nádobí,

když já v noci nejsem doma?

kdo mně sklidí nádobí,

když já jsem u svý milý?

Z Prachenska.

### 80.

### Žádost.

(Nápěv 134.)

Vysoký jaloveček,

vysoký jako já:

kýž mi tě, má panenko,

kýž mi tě pán Bůh dá!

Z Berounska.

### 81.

### Kanafaska.

(Nápěv 566.)

Proto jsem si kanafasku

koupila,

abych se ti, můj Jeníčku,

líbila:

na červenou, na zelenou,

na bílou,

abysi mně nechodíval

za jinou.

Z Hradecka – Srov. Čel. I, 216; II, 16.

### 82.

### Potěcha.

(Nápěv 634, 635.)

Šla má milá do háječka,

do zeleného,

potkala tam mládenečka

modrookého.

  

„Myslivečku mládenečku!

přijďte rej tra k nám,

já mám doma bílej šátek,

a já vám ho dám.“

  

Mysliveček mládeneček

dvéře otvírá,

a ta jeho nejmilejší

oči utírá.

  

„Neplač, neplač, má panenko!

vždyť se k tobě znám:

až se žitko zazelená,

ruku tobě dám.“

Z Berounska.

### 83.

### Prozřetelný milý.

(Nápěv 584)

Před sousedy na potoce

husy se perou:

jdi, Jeníčku, vem flintičku,

zabí některou.

  

„Já ty husy nezabiju,

já je dobře znám:

jsou to husy paňmáminy,

kam já chodívám.

  

Kdybych já jí jednu zabil,

hněvala by se;

a kdybych tam potom přišel,

vadila by se.“

Z Berounska. – Srov. Čel. III. 59; Suš. 306; Kol. I, 346.

  

(Nápěv 548.)

Před sousedy na potoce

husy se perou:

Jdi, Jeníčku, vem flintičku,

zabí některou.

„Toho já neudělám,

já ty husy dobře znám:

jsou to husy z toho dvora,

kam já chodívám.

Z Plzeňska.

### 84. 

### Patero milých.

(Nápěv 584.)

Sedí milá za stolečkem,

jako z růže květ,

sama sobě povídala,

že jich měla pět.

  

Jeden si ji zamiloval,

druhej mu ji vzal;

a třetího srdce bolí,

že jí nedoslal.

  

Čtvrtej stojí pod okýnkem,

utírá oči;

a ten pátej při muzice

šátečkem točí.

Z Berounska. – Srov. Čel. II, 48; Suš. 316.

### 85. 

### Shoda.

(Nápěv 139.)

Koulelo se, koulelo

červené jablíčko:

komu ty se dostaneš,

má zlatá holčičko?

  

Koulely se, koulely

dvě naproti sobě:

komu bych se dostala,

než, Jeníčku, tobě?

  

Komu bych se dostala,

než, můj milej, tobě:

ty jsi hezkej, já taky,

šikneme se k sobě.

Z Berounska. – Srov. Čel. 1,216; II, 35; Suš. 248, 407; Kol. I, 120.

### 86. 

### Měsíček a hezká panna.

(Nápěv 189.)

Na vršičku jalovec,

pod vršíčkem kvítí:

což je hezky milovat,

když měsíček svítí!

  

Na vršičku jalovec,

pod vršíčkem tráva:

což je hezky milovat,

když je hezká panna!

Z Berounska. – Srov. Kol. II, 302.

### 87. 

### Lživý ptáček.

(Nápěv 139.)

Co ten ptáček štěbetá,

co na dubě sedá?

která panna hocha má,

že je vždycky bledá.

  

Mlč, ty ptáčku, mlč, ty lžeš, 1)

jak cikánská kůže:

však já taky hocha mám,

a jsem jako růže.

Z Klatovska. – Srov. Čel. III, 49.

1) Mlč, ty ptáčku! mlč, ty lžeš,

nepovídáš pravdu:

a já taky hocha mám,

a mám přece barvu.

  

(Nápěv 448.)

Co ten ptáček tam povídá,

co na dubě sedá?

která panna dva miluje,

že je každá bledá.

  

V hrdlo lžeš, ty malý ptáčku!

pravíť Jezuviti:

která panna dva miluje,

že je jako kvití.

  

Že má ruce jak lilije,

tváře jako růže:

jenom se jí postarejte

o svatební lůže.

Z Berounska.

### 88. 

### Vzkázání.

(Nápěv 348.)

Leť, můj poslíčku, jako pták

k potěšení mému,

pozdravuj ho nastokrát

a dej vědět jemu:

  

Že ho věrně miluju,

ve svém srdci nosím:

aby přišel večer k nám,

že ho pěkně prosím.

Z Berounska.

### 89. 

### Ztracený pantoflíček.

(Nápěv 788.)

Ztratila jsem pantoflíček

ve pšenici,

ztratila jsem pantoflíček

v žitě:

jen ty mi ho, můj Honzíčku,

hledej,

ztratila jsem pantoflíček

levej.

Z Prachenska.

### 90. 

### Pantoflíček.

(Nápěv 581.)

V Strakonicích na rohu

vedle pernikáře

ztratila jsem pantoflíček:

běžte pro rychtáře!

A vy pane rychtáři!

řiďte podlé práva:

ztratila jsem pantoflíček,

našla bych ho ráda. 

Z Prachenska.

### 91. 

### Rakušanka a Moravanka.

(Nápěv 341.)

Lepší je ta Rakušanka,

než Moravské děvče:

Rakušanka dá hubičku,

a Moravka nechce.

Z Hradecka.

### 92. 

### Vzdálený milý.

(Nápěv 581.)

Za tím naším háječkem

zraje pěkný žito:

můj milej je daleko,

je mi ho přec líto.

  

Já mu pudu naproti,

vemu pěkný šaty,

dám mu hezkou hnbičku

a srdéčko taky.

Z Prachenska.

### 93. 

### Marné příkoří.

(Nápěv 355.)

Líto, líto přichází,

srdce mé se leká:

každej tu na mě žaluje,

každej na mě štěká.

  

Sestra, matka zbraňuje,

tatík ještě více:

já tebe přece nenechám,

moje zlaté dívče!

Z Budějovicka.

### 94. 

### Otrhaná milá.

(Nápěv 341.)

Moje milá roztomilá,

což to holka hezká:

sukničku má roztrhanou,

košiličkou blejská.

  

Moje milá sukní nemá,

ale bude míti:

zeleničkou, červeničkou,

jakou bude chtíti.

Z Plzeňska.

### 95. 

### Ptáček.

(Nápěv 406.)

Šla panenka do háječku,

chytila tam ptáčka,

dala si ho do šátečku,

by ho nezamáčkla.

  

„Pusť mě, pusť mě, zlaté dítě!

já ti budu zpívat:

až se tudy se svým milým

budeš procházívat.“

Z Berounska.

### 96.

### Hněv milenců.

(Nápěv 274.)

V tom háječku při měsíčku

zpíval tam slavíček:

že už více nemiluje

Andulku Jeníček.

  

Tak dlouho se milovali,

až se rozhněvali:

ale zase v krátkém čase,

zase se shledali.

Z Prachenska.

### 97. 

### Vyprovázení.

Už je malá chvilka do dne,

pojď, má milá, vyprovoď mne;

pojď, má milá, pojď,

pojď, mne vyprovoď.

  

Svitá, svitá svitáníčko,

stroj, má milá, snídaníčko;

pojď, má milá, pojď,

pojď, mne vyprovoď.

  

Svitá, svitá, je den bilý,

už já musím od svý milý;

pojď, má milá, pojď,

pojď, mne vyprovoď.

  

Vyprovoď mne mezi vrata,

má panenko boubelatá!

pojď, má milá, pojď,

pojď, mne vyprovoď.

  

Vyprovoď mne na rozcestí,

na cestu mně vinšuj štěstí;

pojď, má milá, pojď,

pojď, mne vyprovoď.

  

Vyprovoď mne na pěšinku,

na cestu mně dej hubinku;

pojď, má milá, pojď,

pojď, mne vyprovoď.

Z Bydžovska. – Srov. Čel. I, 218.

### 98. 

### Lijavec.

(Nápěv 435.)

Prší, prší, jen se lije!

kam ty koně postavíme?

Postavte je, kde chcete,

já se držím děvčete.

  

Postavte je do zahrádky,

já se držím Marijánky;

postavte je pod oknem –

jen když my dva nezmoknem.

Z Bydžovska.

### 99.

### Sloužící milá.

(Nápěv 650.)

Má panenka v Praze slouží,

mé srdéčko po ní touží:

však já jí tam nenechám,

já sí pro ni pojechám.

Z Berounska.

### 100.

### Děvče u zpovědi.

(Nápěv 271, 637.)

Šla panenka k zpovídání,

měla zlaté šněrování,

a pan páter se jí ptal,

kdo že ji tak šněroval?

  

Pane páter, co se ptáte?

vždyť vy mé jen zpovídáte:

sama já se šněruju,

a Honzíčka miluju.

  

„Zanech, holka, milkování,

dej se raděj na pokání,

sice trestu neujdeš,

do pekla se dostaneš.“

  

Já se pekla nic nebojím,

jen když já mám, oč já stojím:

když mám Honzíčka svého,

milovnička věrného.

Z Prachenska. – Srov. Kol. I, 132.

### 101.

### Dobrá rada.

(Nápěv 538.)

Za tou naší stodoličkou,

za tou naší stodolou

plakala tam má panenka,

plakala tam nade mnou.

  

„Neplač, neplač, nenaříkej, 1)

vždyť já přijdu brzičko:

časně ráno za svítání,

dřív než vyjde sluníčko.“

  

Když máš přijít zejtra ráno,

zůstaň radši hned u mne.

potěšíš tak mé srdéčko,

potěšíš i sám sebe.

Z Prachenska.

1) Místo následujících dvou sloh zpívá se místem tato jedna:

Neplač, neplač, nenaříkej,

vždyť já si tě přec vemu:

až jen drobet povyrosteš,

vemu si tě za ženu.

### 102. 

### Slib.

(Nápěv 538.)

Za tou naší stodoličkou,

za tou naší stodolou

naříkala má panenka,

že prej chodím za jinou.

  

Nevěř tomu, má panenko,

nevěř ty nic žádnému:

já nechodím než za tebou,

a jinou si nevěrnu.

  

Já bych za tebou nechodil,

kdybys nebyla hezká:

když já tejden tě nevidím,

po tobě se mi stejská.

Z Prachenska.

### 103. 

### Starostlivost.

(Nápěv 747.)

Před tím naším okenečkem

stojí lípa zelená:

často na tě, můj holečku!

mé srdéčko zpomíná.

  

Pořád lidi povídají,

že ta vojna zas bude:

nevím, nevím, můj holečku!

jaké to s tebou bude.

Z Berounska.

### 104.

### Věrná milá.

(Nápěv 747.)

Čtrnáct let jsem byl na vojně,

ty ses ještě nevdala:

na koho jsi, moje milá,

na koho jsi čekala?

  

„Čekala jsem, můj holečku!

Čekala jsem na tebe:

až ty z vojny domů přijdeš,

že pak svoji budeme."

Z Berounska.

### 105. 

### Překážka v pobožnosti.

(Nápěv 309.)

Když tě vidím, má panenko!

v tom kostele klečeti,

nic nemohu sloužit Bohu,

musím na tě hleděti:

kdybych Boha tak miloval,

jako miluju tebe,

byl bych dávno za svatého,

jako andělé z nebe.

Z Berounska. – Srov. Suš. 261; Kol. I, 126; Wojć. II, 211; Žeg. P. 154.

### 106. 

### Jisté znamení.

(Nápěv 400.)

Ještě husy nekejhaly,

ještě ráno nebude:

ještě chlapec na návštěvě,

ještě odtud nepude.

Z Prachenska.

### 107.

### Poupě.

(Nápěv 367.)

Náš Honzíček, maly poupě,

šoupával on se po sloupě

nahoru, pak dolů

k Zápotockejm do dvoru.

  

Zápotocká to viděla,

starému to pověděla:

„Pudu tam! je-li tam,

já mu hodně vylupám!“

  

Honza slyšel hubováni,

nechal dívčky milování,

utíkal, pospíchal,

by ho starej nedostal.

Z Klatovska.

### 108. 

### Láska a slunéčko.

(Nápěv 649.)

Nestůj, děvče, na sluníčku,

chraň se jarního větříčku:

tváře se ti změnějí,

pihy se tě chytějí.

  

Ona jen se tomu smála,

na sluníčku přece stála:

když čekala Toníčka,

nebála se sluníčka.

  

A když se s ním seznámila,

zas do chládku radš chodila;

kde sluníčko svítilo,

mílo jí tak nebylo.

Z Hradecka.

### 109. 

### Rukavice.

(Nápěv 544.)

Včera mně svítilo sluníčko,

dnes už mě zebou ruce:

kdybys byl, Honzíčku, upřímnej,

koupil bys rukavice.

  

„Kup ty mně, má milá, na podzim,

já ti je koupím z jara:

až budeš chodívat na trávu,

abys se neužala.“

Z Klatovska.

### 110.

### Rozmarína.

(Nápěv 583.)

Seděla pod borovičkou,

plakala, že má chudičkou

kytičku rozmarínovou

na zahrádce.

  

Prosila božího deště,

aby jí vyrostla ještě

kytička rozmarinová

na zahrádce.

Z Bydžovska.

### 111.

### Čiprné děvče.

Mladost, radost!

ani mně nedají dorost:

včera mně minulo patnáct let,

už jsem jich přelhala devět.

  

Nedám, nedám,

mládenci, to vám povídám,

se stromu jablíčka trhali:

musíte času čekati.

Z Táborska.

### 112.

### Svítání.

(Nápěv 691.)

Kdyby bylo nesvítalo,

bylo by mi děvče dalo

tři hubičky nebo čtyry,

to je děvče roztomilý!

Z Prachenska.

### 113.

### Děvčata z Lomce.

(Nápěv 538.)

Už jdou děvčátka z Lomečku,

už jdou děvčata z Lomce:

mají červeny čepení,

mají zeleny věnce.

Z Táborska.

### 114.

### Naučení.

(Nápěv 191.)

Pověz mně, och má znejmilejší!

kudy k vám budu chodit?

Vokolo humen je cestička,

ta tě k nám bude vodit.

  

Vokolo humen je cestička,

je pěkná drnovatá:

kdy ty k nám, můj Honzíčku, pří-deš,

sedni před naše vrata.

  

Před těma našima vratami

je pěknej bílej kámen:

kdy ty k nám, můj Honzíčku, přídeš,

jenom si sedni na něn.

  

Před těma našima vratami

je pěknej kameníček:

aby vo tom lidi věděli,

že jsi můj milovníček.

Z Domažlicka.

### 115.

### Neznámá.

(Nápěv 618.)

Šafáři,  1)

mlynáři!

z vašeho dvora

krásná osoba

vychází.

  

Jeníčku,

bratříčku!

nabí flintičku,

postřel Aničku

na hrázi.

  

Nechám jí,

neznám ji:

ona mně koupí

na pěkný šaty

hedbáví.

  

Já jí zas

zlatý pás,

stříbrný přazky,

zlaty podvazky:

„Tu máš, Ančičko,

zlatá perličko!

lásku zas.“

Z Hradecka a z Budějovicka. – Srov. Kol. I, 339.

### 116.

### Nedbalý.

(Nápěv 2.)

Adámku náš!

co pak děláš?

na lonce ti pasou,

ty jsi mezi chasou,

ty nic nedbáš.

Z Berounska. – Srov. Čel. I, 19.

### 117.

### Slib.

(Nápěv 2.)

Adámku můj!

v slovu mně stáj,

co jsi mně sliboval,

když jsi mne miloval,

že budeš muj.

  

„Andulko má!

není možná:

počkej jen do jara,

až bude fijala,

pak budeš má.

  

Andulko má

roztomilá!

do smrti nejdelší

moje nejmilejší –

žádná jiná.“

Z Berounska. – Srov. Čel. I, 19; Suš. 341.

### 118. 

### Matoušek.

(Nápěv 2.)

Matoušek můj,

on vozí hnůj:

až on ho vyvozí,

koníčky vybrodí,

pak bude můj.

  

Na vrbě pták,

v potoce rak,

v rybníce rybice:

má zlatá dívčice,

já tě mám rád!

Z Prachenska.

### 119. 

### Spomínka.

(Nápěv 396.)

Moje milá je z Rájová:

je-li tak zdráva,

když ráno vstává,

jako jsem já?

Z Budějovicka.

### 120. 

### Bázlivá.

(Nápěv 723.)

Pod ten Pražský most

teče vodička:

napoj mně, má milá,

hubičko rozmilá,

mého koníčka.

  

„Já nenapojím,

já se ho bojím:

on by mě pošlapal,

on by mě pošlapal,

kdoby mě zhojil?“

  

Pražští doktoři

to jsou lékaři:

ty by tě zhojili,

moje potěšení,

za dvě hodiny.

Z Prachenska.

### 121.

### Přípověd.

(Nápěv 232.)

Karlíčku, Karle!

nepovídej na mě:

hrušky zrajou, jab’ka taky,

až uzrajou, dám ti taky,

přijď, Karlíčku, na ně.

Z Bydžovska.

### 122.

### Výstraha.

(Nápěv 47.)

Až ty pojdeš k nám,

nechodívej sám:

vezmi s sebou kamaráda,

panímáma bude ráda,

přes zelenej háj.

  

V zeleném háji

na tě čekají:

zabijou tě pro Ančičku,

zakopají pod jedličku,

tam tě nechají.

Z Kouřimska.

  

(Nápěv 46.)

Až ty půjdeš k nám,

nepřicházej sám:

vem si s sebou kamaráda,

a já tomu budu ráda,

ne– a ne– a nepřicházej sám.

  

V zeleném háji

na tě čekají;

nechodívej, můj holečku!

zabijou tě pro tvou dívčku,

tam tě, tam tě, tam tě nechají.

  

„Když mě zabijou,

vostanu ležet:

bude pro mne má hubička,

červená bílá růžička,

kvílet, kvílet, kvílet a želet.“

Z Klatovska. - Srov. Čel. I. 86; Suš. 261; Kol. I, 165.

### 123.

### Věrná milá.

(Nápěv 534.)

Pod našima okny

roste tam bez:

pověz mně, Ančičko,

mé zlaté srdíčko!

kdo tam byl dnes?

  

„Byl je tam Josífek,

pod okny stál.“–

Pověz mně, Ančičko,

mé zlaté srdíčko:

co se tě ptal?

  

„On volal, on klepal

na okýnko:

Otvírej, nedřímej,

otvírej, nedřímej,

má hubinko!

  

A já bych ti ráda

otevřela:

kdyby mě hlavička

pro mého holečka

nebolela.

  

Však tě tak nebolí,

jak se děláš:

že ty tam, hubičko,

mé zlaté srdíčko!

jiného máš.

  

Koho bych tu měla?

jsem tu sama:

jen tu se mnou leží

v postýlce u dveří

panímáma.“

Z Klatovska.

### 124. 

### Otázka k lásce.

(Nápěv 154.)

Kde, lásko, kdes byla,

že jsi tu nebyla?

bez tebe v tesknosti

žiju v svý mladosti –

kde pak jsi chodila?

  

„Po horách, po lesích,

po městech i po vsích,

všude jsem chodila,

spáti jsem nedala,

srdce jsem trápila.“

Z Berounska.

### 125. 

### Třeboně.

(Nápěv 510.)

Třeboně, Třeboně!

co se to lam blejská?

já tam taky pudu,

namlouvat si budu,

je tam holka hezká.

Z Táborska.

### 126. 

### Srdečná žádost.

(Nápěv 510.)

Pěknej obrázek mám,

vím co s ním udělám:

jsou na něm dvě srdce –

jedno dám panence,

druhé si sám nechám.

  

V Hrazánkách je radost,

je tam děvčátek dost:

kýž mně to pán Bůh dá,

bych brzy mohl já

jedné odtud pomoct!

Z Táborska.

### 127. 

### Laskavec.

(Nápěv 510.)

Až půjdeš, zastav se,

dám ti kus laskávce,

kytičku z brotanu:

snad že tě dostanu,

roztomilý děvče!

Z Prachenska.

### 128. 

### Kdy domu?

(Nápěv 591.)

V tej naši zahrádce

pěknej ptáček skáče;

klekání zvonějí,

lidi se modlejí:

jdi už domů, chlapče!  1)

  

„Já domů nepudu,

já tu ještě budu:

jen malou chvilčičku,

až mně dáš hubičku,

potom domů pudu.“

  

Kolem, holka, kolem,

pod tím panským dvorem,

kolem jsem obešel,

přeci jsem nenašel

mej panence roven.

Z Budějovicka.

### 129.

### Zlá láska.

(Nápěv 82, 510.)

Což jest ta láska zlá,

když mají holku dvá:

jeden ji miluje,

druhej jí slibuje –

nechají tak obá.

Z Prachenska. – Srov. Čel. II, 37.

### 130.

### Naučení.

(Nápěv 82, 510.)

Můj milej, rozmilej,

to ty mně udělej:

kramflíčkem zaklepni

a klobouček smekni,

poklonu udělej.

  

Když pannu navštívíš,

rodiče pozdravíš,

pak si sedneš zticha,

srdce panně vzdychá,

že na ni nemluvíš.

  

Můj milej, rozmilej!

toho mi nedělej,

bys chodil za jinou,

když už máš svou milou,

bud ke mně upřímnej.

Z Prachenska.

### 131.

### Šenkýřka.

(Nápěv 722.)

V háječku v dolině

na pěknej rovině,

je tam moje milá,

Andulka rozmilá,

šenkuje ve víně.

  

Přišel tam Jeníček,

sed si za stoleček;

převelice vzdychal

a sobě naříkal,

můj zlatej holeček!

  

Nesedej, nesedej,

pojď, pomoz, nalívej!

by lidi neřekli,

toho si nevšimli,

žes bejval můj milej.

  

„Já jsem k vám nepřišel

vína nalívatí:

já přišel pro láska,

můj zlatej obrázku,

tebe milovatí.

  

Když jsem byl v arestě

v tom Klatovském městě,

nic mně tam nebylo,

když za mnou chodilo

mé rozmilé děvče.

  

Když jsem byl v vězeni

sedum let pod zemí,

nic mi zle nebylo,

když za mnou chodilo

moje potěšení.

  

Moje potěšení!

pomoz mně z vězení.“

Z vězení pomůžu,

tvoje bejt nemůžu –

není možná, není!

Z Klatovska.

  

(Nápěv 510.)

Praha a Vídeň jsou

na pěkné rovině,

je tam moje milá,

Andulka rozmilá,

šenkuje ve víně.

  

Přišel k ní Jeniček,

sed si za stoleček;

dal si nalejt vína,

pořád při něm dřímá,

rozmilej holeček.

  

Nespi a nedřímej,

pojď, víno nalejvej:

by lidi neřekli

a na nás nesvedli,

že jsi ty můj milej.

  

„Já jsem k vám nepřišel

vína nalejvati:

já jsem přišel k tobě,

potěšení moje, tebe milovati.

  

Když jsem byl za Prahou,

daleko za vodou,

nic mi zle nebylo,

když za mnou chodila

paňmáma i s dcerou.

  

Byl jsem ve vězeni

tři léta pod zemí,

nic mi zle nebylo,

když ke mně chodilo

moje potěšení.

  

Moje potěšení,

pojď, pomoz z vězení!

Z vězení pomůžu,

z vojny však nemůžu,

není možná, není!

Z Táborska. –Srov. Čel. III, 48; Suš. 213.

### 132.

### Nalevačka.

(Nápěv 154.)

Vyletěla čejka

z Vysokého Mejta,

ta mně vyřizuje,

že mne pozdravuje

černooká holka.

  

Černooká byla,

bílé šaty šila,

červený šáteček,

zelený věneček,

má panenka milá.

  

Přišel tam Janeček

unavenej všecek,

hluboce si vzdychal,

smutně si naříkal,

sed si za stoleček.

  

Nesedej, nesedej,

poď, pomoz, nalejvej,

by lidi neřekli

a na nás nesvedli,

že jsi ty můj milej.

  

„Já nejdu nalejvat,

ale jdu namlouvat:

je-li vůle boží,

bychom byli svoji,

aby se mohlo stát.“

  

Když jsem šel po louce

okolo jalovce,

potkal jsem mou milou,

panenku rozmilou,

bolelo ji srdce.

Z Hradecka.

### 133. 

### Modlitba dívčí.

(Nápěv 154.)

Andulko má milá!

kde pak jsř chodila?

„Byla jsem na pouti

u svaty Doroty,

tam jsem se modlila.

  

Za koho jiného

než mého milého:

abych ho dostala

za svého manžela

do lože bílého.“

Z Berounska.

### 134. 

### Starost a potěcha.

(Nápěv 82, 726.)

Vlašťovička litá,

povídá že svítá:

jdi, holečku, domů,

pomoct ti nemohu,

já bych byla bita.

  

Já bych byla bita

od svojí matičky:

že jsem nenažala,

kravičkám nedala

zelené kávičky.

  

„Ty bita nebudeš,

na trávu nepůjdeš:

napadla rosička,

studená vodička,

není to žádná lež.“

Z Bydžovska. – Srov. Čel. I, 219; Suš. 293; Kol. I, 171.

### 135. 

### Bledá panna.

(Nápěv 586.)

Seděla u našich vrat,

pěkná bílá jako šat:

hleďte, panno, hleďte,

vy krásu tratíte,

že nejdete sama spat.

  

„To není pravda žádná,

já spávám vždycky sama

v tej naší komoře,

tam žádnej nemůže

než naše panímáma.“ 

Z Prachenska.

### 136. 

### Mocná voda.

(Nápěv 462.)

U té naší maštalky

teče voda se skalky:

kdo tu vodu okusí,

za panenkou jit musí,

třeba byla pod zámky.

Z Táborska.

### 137.

### Toužení.

Foukej, větříčku, v tu stranu,

kde má milá slouží:

vyřiď pozdravení,

mému potěšení,

mé srdce tam touží.

Z Budějovicka.

### 138.

### Toužení.

(Nápěv 448.)

Ach vy mily černý oči!

což já po vás toužím:

jest-li já vás nedostanu,

já tu nedosloužím.

Z Budějovicka.

### 139.

### Rosa.

(Nápěv 450.)

Nechoď, má milá, do lesa,

padá studená rosa;

střevíčky máš starý,

cely roztrhany,

musela bys jít bosa.

Z Klatovska.

  

Nechoď, má milá, do lesa,

je tam veliká rosa:

máš střevíčky maly,

což by rozmokvaly,

přišla bys domu bosa.

Z Budějovicka.

### 140.

### Slavíček.

(Nápěv 87.)

Což ten slavíček od pal noci zpívá?

což se ten hlásek pěkné rozlíhá!

sedne na větvičku,

zpívá si písničku,

aby slyšela samička milá.

Z Táborska.

### 141.

### Znamení lásky.

(Nápěv 516.)

Já mám děvče,

vono mě chce,

vono černý voči má:

jak mě vidí,

už se stydí

a hned si je zakrejvá.

Z Hradecka.

### 142. 

### Budíček.

(Nápěv 27.)

Ančičko vstaň,

já už jdu k vám:

půl čtvrtý hodiny

v Klášteře odbily;

Ančičko vstaň,

já už jdu k vám.

  

Někdo jde k nám,

já ho neznám:

má modré očičky,

růžové tvářičky,

až přijde k nám,

pak ho poznám.

Z Budějovicka.

### 143. 

### Svítidlo.

(Nápěv 418.)

Stojím pod okny

celý promoklý

jako myš:

panenko zlatá!

otevř mi vrata,

jest-li smíš.

  

„Ráda bych já tě

k nám do světničky

pustila:

ale nemáme

v celém stavení

svítidla.“

  

„Dej si, můj milej,

grešli na svíčku,

já dám dvě:

pak se budeme

spolu těšiti

až do dne.“

Z Prachenska - Srov. Čel. XI, 84.

### 144. 

### Vzácná milá.

(Nápěv 418.)

Vyletěl ptáček

na jaloveček,

škubal mech:

že moje milá

sladký ústa má

jako med.

  

Já jsem obešel

čtyry krajiny,

pátou ves:

však jsem nenašel

mé milé roven

až podnes.

Z Klatovska.

### 145. 

### Budíček.

(Nápěv 788.)

Zpívej slavíčku!

zbuď mou hubičku,

spí vedle dveří:

aby nespala,

sobě přivstala,

že už se šeří.

Z Budějovicka.

### 146. 

### Tři růže.

(Nápěv 336.)

Nad Strakonici

při tej silnici

rostou tam tři růže:

jedna rozkvětá,

druhá dokvětá,

třetí kvést nemůže.

Kýž je mně možná

s ty jedny růže

utrhnout jeden květ:

všecky přátele bych opustila –

pro chlapce celej svět. 1)

Z Táborska. - Srov. Čel. II, 87.

1) jen tátu s mámou ne!

Aneb:

jen tebe, chlapče, ne!

### 147.

### Vyptávky.

(Nápěv 230.)

Kam se půjdem projít,

má milá?

„Do pěkné zahrádky,

ty a já.“

Nepovídej na mé,

má milá!

  

Co tam budem dělat,

má milá?

„Trhat pěkné kvítky, 

ty a já.“

Nepovídej na mě,

má milá!

  

Kam je budem dávat,

má milá?

„Do bílého šátku,

ty a já.“

Nepovídej na mě,

má milá!

  

Co z nich budem dělat,

má milá?

„Pěkný věnec víti,

ty a já.“

Nepovídej na mě,

má milá!

  

Kam půjdem na večír,

má milá?

„Do naši hospody,

ty a já.“

Nepovídej na mě,

má milá!

  

Co tam budem dělat,

má milá?

„Žejdlík piva píti,

ty a já.“

Nepovídej na mě,

má milá!

  

Kam pak půjdeme spat,

má milá?

„Každý na svou postel,

ty a já.“

Nepovídej na mě,

má milá!

  

A když ráno vstáném,

má milá?

„Tuť se políbíme,

ty a já.“

Nepovídej na mě,

má milá!

Z Klatovska.

### 148. 

### Hodné zvony.

(Nápěv 675.)

Ty Kláštersky zvony,

to jsou hodny zvony,

pěkně vyzvánějí:

ty jejich srdcata

ze stříbra, ze zlata,

chlapce nám přivábějí.

Z Budějovicka.

### 149. 

### Nepokojná.

(Nápěv 30.)

Anduličko moje,

nedala´s pokoje,

nedala´s mně v noci spát;

nedala’s mně spáti,

já jsem musel vstáli,

musel jsem tě milovat.

  

Já jsem domů přišel,

když měsíček vyšel,

sedlák měl nakrmeno.

Můj sedláče zlatý!

já jsem byl zajatý

u děvčete švárného.

Z Klatovska.

### 150.

### Neříkej nic.

(Nápěv 26.)

Ančičko šafářojic,

neřikej žádnýmu nic:

ani panímámě,

že se spolu známe;

neříkej žádnýmu nic,

Ančičko šafářojic!

Z Budějovicka.

### 151.

### Úcta milému.

(Nápěv 499.)

Paňmámo! milej jde k nám:

jakou mu večeři dám?

Večeře hotová,

pečínka skopová,

pivíčko přinešeny

pro moje potěšení.

  

Paňmámo! milej jde k nám,

jakou mu postýlku dám?

Postýlka dubová,

peřinka prachová,

běloučké povlečení

pro moje potěšení.

Z Hradecka.

  

(Nápěv 498.)

Panímámo! milej jde k nám,

jakou já mu večeři dám?

Večeře hotová:

pečínka skopová,

ještě k tomu pivíčka žbán.

Z Budějovicka.

### 152. 

### Holka komorná.

(Nápěv 268.)

Já mám holku komornou,

ona líhá pod kolnou:

já jí koupím prsten,

za prstýnkem postel,

postýlku javorovou,

aby byla mou ženou.

Z Klatovska.

### 153. 

### Marné čekání.

(Nápěv 579.)

Roste stromek dubový,

ach dubový!

na vršíčku tenoučký:

počkej na mě,

má zlatá panenko!

já jsem ještě mlaďoučký.

  

„Já bych na tě čekala,

ach čekala!

však ty si mne nevemeš:

ty si vsedneš

na koně vraného

a na vojnu odjedeš!“

Z Budějovicka.

### 154.

### Zastaveníčko.

(Nápěv 506.)

Pod okýnkem jsem stával, jsem stával,

na milou volával:

vstaň, má milá, polehoučku,

přistup blíže k okynečku,

vstaň, panenko!

  

A ona až povstává, povstává,

sukničku obtáčí;

k okynečku přistupuje,

na milého pokukuje,

zlatá holka.

  

Tichou řečí promlouvá, promlouvá

k němu sladká slova:

„Kde’s byl, můj zlatej Venclíčku!

že’s nepřišel tu chvilčičku

k nám do domku?

  

Už jsou vrátka zavřeny, zavřeny,

tatíček má klíče;

nesmím pro ně k němu jíti,

nemůžu ti otevřití,

zlaté dítě!“

  

Kýž mám křidla ptačička, slavíčka!

vznášel bych se zhůru:

na okýnko bych vyletěl,

do komůrky bych zaletěl

k srdci mému.

Z Bydžovska.

### 155.

### Pro milého nic těžkého, pro milou touž měrou.

Můj milej má bílej kabát,

já si ho nesmím vzít,

že je voják:

já bych si ho ráda vzala,

kdyby mně matička

nebránila.

  

Když k nám přijde, nic neříká,

a když pryč odejde,

hned jsem bita:

z bití já si nic nedělám,

jen když já milého

u sebe mám!

Z Hradecka.

  

Není a nebude,

co svět světem bude,

tolik v lese vran,

co jsem jen já dostal,

ani jsem nepískal,

pro mou milou ran.

Z Boleslavska.

### 156. 

### Vyprovázení.

(Nápěv 197.)

Jedna hodina

z půlnoci byla,

když mne má milá

vyprovodila:

„Přes ten zelenej háj jdi už,

můj milej, sám,

jdi s pánem Bohem!“

  

Není na nebi

tolik hvězdiček,

co mně má milá

dala hubiček,

není a nebude,

co svět světem bude,

tolik hvězdiček.

  

„Kdyby mě byla

moje matička,

dokud jsem byla

ještě maličká,

do kláštera dala,

nebyla bych znala

nyní Honzíčka.“

Z Plzeňska. – Srov. Čel. I, 59; Kol. I, 194.

### 157. 

### Dorozumění.

(Nápěv 373.)

Míšeňská jablíčka –

pojďme na ně:

budem je vařívat

na smetaně;

pozveme Mařenku,

mou zlatou panenku,

taky na ně.

  

Má zlatá Mařenka

v komůrce spi;

přišel k ní Jeníček,

probudil ji:

Pí, moje Mařenko,

má zlatá panenko!

na mé zdraví.

  

„Proč bych já na vaše

zdraví pila?

vždyť já nejsem žádná

vaše milá.“

Jsi, moje Mařenko,

má zlatá panenko,

žádná jiná.

  

„Vždyť jsou mi to lidé

povídali, že jste prej za jinou

chodívali?“

Nevěř, má Mařenko,

má zlatá panenko!

lidi lhali!

Z Táborska. – Srov. Krol. II, 234.

### 158.

### Slavíček.

(Nápěv 535.)

U těch našich dvířek,

u těch našich vrat

zpivá tám slavíček

za noc kolikkrát;

on tam pěkně zpívá,

jen se to rozlíhá

za noc kolikkrát.

Z Prachenska.

### 159.

### Lenorka.

Já mám holku,

hezkou holku, pěknou holku,

jménem Lenorku:

je to děvče jako květ,

radost na ni pohledět;

je to holka jako z vosku,

vzal bych si ji hned!

Z Boleslavska.

### 160. 

### Andulička.

(Nápěv 29.)

Andulička mladá

milovat se nedá,

utíká mně:

já za ní běžím,

upad‘ jsem, ležím;

roztlouk‘ jsem sobě

kolínka obě,

bolely mě.

Z Klatovska.

### 161. 

### Vyznání.

(Nápěv 575.)

Ráda, ráda,

můj zlatej Honzíčku!

ráda, ráda

ráda tě mám!

„Jest-li to jen pravda,

že mě máš tak ráda?“

Ráda, ráda,

ráda tě mám!

Z Berounska.

### 162

### Ztráta.

(Nápěv 666.)

Tluču, tluču,

otevřete;

ztratil jsem klobouček

u děvčete:

děvče spalo,

já taky spal,

někdo mi klobouček

z komůrky vzal.

  

„Nevzal, nevzal,

můj holečku!

visí tam v komůrce

na hřebíčku:

přijď si pro něj

dnes večír k nám,

já ti ten klobouček

hned zase dám.“

Z Hradecka.

  

(Nápěv 665.)

Tluču, tluču,

otevřete;

ztratil jsem šáteček

u děvčete:

děvčátko usnulo,

já taky spal,

někdo mi šáteček

pod hlavou vzal.

  

„Nevzal, nevzal,

můj holečku!

leží tam v komůrce

na stolečku:

přijď ty si, holečku,

dnes večer k nám,

já ti ho a k němu

hubičku dám.“

Z Plzeňska.

### 163.

### Překážka.

(Nápěv 64.)

Já bych šel za milou,

já nesmím,

zarostla mně cesta

rákosím;

až já to rákosí

posekám,

tebe tam, má milá,

nenechám.

  

Já bych šel za milou,

nevím kam,

zarostla mně cesta

semo tam;

až já to semotam

vymotám,

já tě tam, má milá,

nenechám.

  

Já bych šel za milou

za lesy,

narostlo mně v cestu

rákosí;

až já to rákosí

polámu,

vezmu si dcerušku

i mámu.

Z Berounska. – Srov. Čel. III, 41; Suš 346.

  

Šel bych do Kláštera,

já nesmím,

zarostla mně cesta

rákosím:

a já to rákosí

pořežu,

tebe si, má milá,

odvezu.

Z Budějovicka.

### 164.

### Laskavec.

(Nápěv 597.)

Až tady pojedeš,

zastav se:

já ti dám kytičku

laskavce;

kytičku

zelenou:

jsi-li tak upřímnej,

přiď za mnou.

Z Budějovicka. – Srov. str. 124 č. 127.

### 165.

### Marná rada.

(Nápěv 759.)

Vždycky mně matička

říkávala,

abych se mládencům

vyhýbala:

a já přeci

mám je v srdci:

však jsou li mládenci

hodní chlapci.

  

Když jsem šla v neděli

na mši ranní,

potkal mě mládenec

k milování:

pěkný tváře,

modry oči –

p že srdéčko mi

nevyskočí!

Z Budějovicka. – Srov. Suš. str. 401. - Podobná sloha, jako tuto první, čte se v písni rukopisu Kralodvorského: „Jde ma milá na jahody.“

### 166.

### Bezpečný lékař.

(Nápěv 678.)

Dala se má milá

do stonání,

že jsem ji nekoupil

lemování:

já tam pudu,

já ji zhojím,

já se tej nemoci

nic nebojím!

Z Budějovicka.

### 167.

### Jablíčka.

(Nápěv 290.)

Když jsem šel dnes tejden

z posvícení,

potkal jsem panenku,

neznal jsem jí:

hezká byla,

pěkná bílá;

červeny jablíčka

v rukou měla.

  

Já jsem byl chlapeček

nerozumný,

vzal jsem já jablíčka,

byly dobry;

jak jsem je sněd,

hned jsem tu zhled:

návrat mi, má milá,

mou krásu teď.

  

„Já bych ti tvou krásu

navrátila, když s ni holubička

uletěla;

uletěla

do háječku:

opatruj tě pán Bůh,

můj holečku!“

  

Já jsem ti byl říkal

tyto slova:

že nechceš jednoho,

že chceš oba;

nemůžeš chtít

než jednoho:

odbuď mě, panenko,

nebo jeho!

Z Prachenska.

### 168.

### Vyprovazení.

(Nápěv 678.)

Na našem sádečku

je travička,

žádnej ji neseče,

je drobničká,

je drobničká,

jen se plazí:

po ní mě má milá

vyprovází.

  

Půjč mi, má panenko,

lucerničku,

abych si posvítil

na cestičku,

je-li suchá

nebo bláto:

cestička se svítí

jako zlato.

Z Budějovicka.

### 169.

### Ochrana.

(Nápěv 208.)

Já jsem si vyvolil

za ochranku

s růžovou sukničkou

Marijánku:

necht je jak chce,

ona mé chce;

ona mně vzkázala

o jarmarce.

  

„Já jsem si zvolila

za ochrance

v zelené kazajce

pana France:

nechť je jak chce,

když on mě chce,

on si mé namluvil

o muzice.“

Z Rakovnicka.

### 170.

### Mračno.

(Nápěv 290.)

Mračinko vycházi,

bude pršet:

schovej mne, má milá,

do podušek;

nepůjdu od tebe,

potěšeni moje,

až vyjde sluníčko

zas nad vršek.

Z Prachenska.

### 171.

### Kuráž.

(Nápěv 282.)

Když jsem šel k mej milej,

pes na mě vrčel,

já mu dal kůrčičku,

jen aby mlčel:

Kuráž! Kuráž!

kůrčičku tu máš:

jen na mě nes těkej,

když já jsem u vás!

  

Přišel jsem k okýnku,

tiše jsem klepal,

nešťastnej Kurážek

hned ns mé štěkal:

Kuráž! Kuráž!

kůrčičku tu máš:

buď jenom ztichounka,

když já jsem u vás!

  

Má drahá Lidunko!

ach moje zlato!

a Kuráž: haf, haf, haf!

nic nedbal na to.

Kuráž! Kuráž!

svědomí nemáš;

sice bys neštěkal,

když já jsem u vás!

  

Najednou pantáta

ze dveří vyšel:

já skokem ze dvora,

kudy jsem přišel.

Kuráž! Kuráž!

ty lásky neznáš;

sic bys byl neštěkal,

když jsem byl u vás.

Následující sloha jest patrně přídavek pozdější a předešlým jen na závadu:

Vždyť já jsem neštěkal,

já jsem jen vrčel; kdybych to byl věděl,

byl bych radš mlčel.

Špetni jen: Kuráž!

kůrčičku tu máš;

já ani nemuknu,

když budeš u nás.

Srov. Jič. Zpěv. 330; Suš. 208.

### 172.

### Zlý pes.

(Nápěv 778)

Když jsem já šel od mé milé,

od panenky,

cinkaly mně pod botama

podkovinky:

činky, břinky,

podkovinky!

miloval jsem černooké

dvě panenky.

  

Když jsem já šel od mé milé

za svítání,

dal se na mě sousedův pes

do štěkání;

a já na něj:

„Ticho, psíčku!“

a on by mně byl pokousal

mou nožičku.

Z Prachenska.

### 173. 

### Milý Pozorek.

(Nápěv 463.)

Nepůjdu k rychtáři

do dvorečka:

mají tam černýho

Pozorečka;

já vždycky: „Pozorku!“

on ještě touž:

ty bys mě, nešťastnej

Pozorku, kous!

Z Budějovicka.

### 174. 

### Panská Mařena.

(Nápěv 218.)

Nechoďte, mládenci,

k panskej Mařeně,

sice vás jako mě

psema vyžene:

když jsem tam přišel,

pes na mě vyšel,

musil jsem se vrátit,

sotva jsem ušel.

Z Klatovska.

### 175.

### Zástěrka a s tulipánama.

(Nápěv 218.)

Vždycky mně říkají,

že já se nevdána,

že já vyšívané

zástěrky nemám:

když nemám, nemám,

můžu ji míti;

dám si ji Volínské

švadleně šíti.

  

Volínská švadlena

je dobře známa,

ona ji vyšije

s tulipánama;

s tulipánama,

i pěkné kvítí:

potom mne budete,

mládenci, chtíti!

Z Klatovska.

### 176. 

### Osamělá pasačka.

(Nápěv 218.)

Na krátce, na dlouze

nic mě netěší,

když on tu nepase

můj znejmilejší!

kdyby on tu pás,

bylo by mně snáz,

bylo by mé srdce

veselejší zas.

Z Klatovska. – Srov. Čel. II, 28.

### 177. 

### Vychování dcery.

(Nápěv 218.)

Chovej mne, matičko,

chovej mne, matko,

dokud neuzraje

zelené jabko:

až mne vychováš,

za milého vdáš,

potom se, matičko,

na mne podíváš.

Z Berounska.

### 178.

### Vychování syna.

(Nápěv 140.)

Chovejte mne, má matičko,

jako míšeňské jablíčko,

chovejte mne, má matičko,

jako z růže květ:

jen až vy mne vychováte,

pak se na mne podíváte,

jak mně bude pěkně slušet

bílej kabátek.

Z Berounska. – Srov. Čel. III, 50.

### 179.

### Pomilování.

(Nápěv 8.)

Ach mé roztomilé,

zlaté okýnko!

já tluču na dvéře,

má panenko!

já tluču prudce,

otevři, srdce!

spíš-li ty či nespíš,

moje duše?

  

Spala jsem, už nespím,

zlatý holečku!

pantáta s paňmámou

v pokojíčku:

až táta usne,

pomilujem se,

budem si povídat

do svítání.

  

Když se pomilujem,

můžeš jít domů,

není ti třeba říct

nic nikomu;

můžeš pucovat,

koně kšírovat,

do pole širého

jeti vorat.

Z Klatovska.

### 180.

### Šáteček.

(Nápěv 512.)

Petrovický zámek

mezi horama:

nezapomeň na to,

co jsi mi dala!

„Dala, dala, dala jsem

vyšívaný harasem

pěkný bílý šátek

s tulipánama.“

Z Berounska.

### 181.

### Neříkej nic!

(Nápěv 466.)

Neříkej, má panenko!

neříkej nic,

že jsme spolu mluvili,

neříkej nic;

že jsme spolu stávali,

hubičky si dávali,

neříkej, má panenko,

neříkej nic!

Z Táborska.

### 182.

### Vlaštovčí zpěv.

(Nápěv 419.)

Nad Pušperkem ten vrsíček

zelená se,

na něm sedí vlaštovička,

ozývá se:

já tam pudu

poslouchati,

co mně bude vlaštovička

povídati.

  

Vlaštovička povídala

o mý milý,

že já musím od ní jiti,

jak den bílý;

jak den bílý,

slunce svítí:

že je má zlatá panenka

jako kvítí.

Z Klatovska.

### 183. 

### Píšťalka.

(Nápěv 413.)

Za tou naší stodoličkou,

za stodolou,

našla jsem tam píštaličku

malovanou;

ta píštalka

pěkně hrála:

falše jsem se, můj holečku,

nenadála!

Z Prachenska.

### 184. 

### Bolavá hlavička.

(Nápěv 120.)

Hlavička mě pobolívá,

můj zlatej holečku!

vyndej šátek z kapsy svojí,

zavaž mně hlavičku;

můj zlatej holečku!

zavaž mně hlavičku:

až mně hlavičku zavážeš,

já ti dám hubičku.

Z Klatovska.

### 185. 

### Slib.

(Nápěv 529.)

Zelenej hájičku,

zelenej se les:

co’s mně včera slíbila,

já jdu pro to dnes;

co’s mně včera slíbila,

já jdu pro to, má milá,

slíbila, nedala,

mne ošidila.

Z Klatovska.

### 186. 

### Rozmarína.

(Nápěv 412.)

Stojí hruška v šírém poli,

zelená se,

pod ni roste rozmarína,

netrhá se:

já ji musím utrhnout,

kdybych tam měl zahynout,

a ty musíš, má panenko,

zapomenout.

  

Kdyby se to naši páni

dověděli,

že je proutek z rozmaríny

utržený:

oni by sem svolali

všecky krajské ouřady,

oni by nás hned na vojnu

pochytali.

Z Prachenska.

### 187.

### Hněv.

(Nápěv 412.)

Vykvetla mně pěkná tuže,

karafiját:

nechtěla mně má panenka

hubičku dát;

nechtěla je, nedala,

proto že se hněvala:

jak ona se má panenka

udobří zas.

Z Prachenska.

### 188.

### Zlý milý.

(Nápěv 636.)

Šla panenka do Vamberka,

nesla v nůši kuřata;

potkal on jí její milej,

že jí nůši rozšlapá.

„Truc na truc, můj milej!

nebuď tak zlobívej:

kuřata si třeba pober,

jen mi nůši nešlapej.“

Z Hradecka. – Jistý tanec.

### 189.

### Mocnost lásky.

(Nápěv 548.)

Žádnej neví, co je láska,

kdo jí nezkusil:

nešel bych já za svou milou,

kdybych nemusil:

ale já tam mnsím jít,

svou panenka navštívit,

kdyby mně to všickni lidé

měli za zlé mít.

Z Plzeňska.

### 190. 

### Napomenutí.

(Nápěv 470.)

Neťukej, neťukej,

panímáma ještě nespí;

netukej, netukej,

naši ještě neležej:

budeš-li tu dlouho ťukat,

panímáma bude se ptát:

kdo to je? kdo to je?

nedá v noci pokoje.

Z Hradecka.

### 191. 

### Co souzeno, nemine.

(Nápěv 780.)

Zazpívej, slavíčku, vesele

na tej naší dolině:

co mi je od Boha souzeno,

však ono mne nemine;

nechť si lidi mluví, co chtějí,

co mně mou milou odvádějí:

jest-li mně má milá chtít bude,

žádnej jí neodvede.

  

Když jsem k mej panence chodíval,

svítíval mi měsíček;

když jsem se zas domů vracíval,

bejval bílej deníček.

Vyběhla za mnou do sádečku:

„Brzo-li k nám přídeš, holečku?

když tebe, můj zlatej, nevidím,

ztrápená celá chodím.“

Z Budějovicka.

### 192. 

### Přemlouvání.

(Nápěv 451.)

Nechoď tam, poď radš k nám,

já jsem holka vonačejší;

poď radš k nám, nechoď k ní,

já jsem holka vonačí:

jest-li ona bohatější,

já jsem za to upřímnější;

nechoď k ní, pod radš k nám,

já tě ráda uhlídám.

Z Klatovska. – Tanec „Okročák“.

### 193. 

### Upřímnost nad krásu.

(Nápěv 258.)

Kdyby moje milá

samy pentle byla,

a všem se líbila,

a já si jí přece nevezmu:

vezmu já si upřímnou dívčici,

třeba měla jen jednu kytlici,

modré oči, jako já, ach! jako já.

Z Chrudimska.

### 194.

### Láska nad bohatství.

(Nápěv 40, 746.)

Kdyby byla jiná

zlatem obalená,

moje nejmilejší

samy bláto:

já na to nic nedbám,

já bláto oškrabám,

moje nejmilejší

stojí za to!

Z Táborska.

  

Kdyby jinší byla! 1)

zlatem premovaná,

a moje panenka

samy bláto:

nechci žádnou jinší,

než mou znejmilejší:

a což má panenka

stojí za to!

Z Prachenska. – 1) Popěvky taneční tohoto rozměru oblíbeny jsou nejvíce v jižních Cechách a zvláště v kraji Táborském na panství Protivinském; pročež slově takovýto tanec s písní vůbec „Protivinská“. Chlapec točí se s dívkou dle tříčtvrtního taktu na jednom místě brzy na jednu brzy na druhou stranu, zpívaje k tomu své „písničky“.

### 195. 

### Pěkné barvy.

(Nápěv 889.)

Červeny bíly,

to se mně líbí,

červeny bíly

to já mám rád:

červeny tvářičky

a bíly ručičky,

hezoučky děvče

to já mám rádi

Z Prachenska.

### 196. 

### Holka krev a mléko.

(Nápěv 211.)

Proč bych já nebyla,

šafářova dcera,

proč bych já nebyla

pěkná bílá:

smetanu vypiju,

mlíkem se umyju;

proč bych já nebyla

pěkná bílá?

  

Proč bych já nebyla,

šenkýřova dcera,

proč bych já nebyla,

jako růže:

vínečko vypiju,

pivem se umyju;

proč bych já nebyla

jako růže?

Z Hradecka.

### 197.

### Zahrádka.

(Nápěv 479.)

Nic nedbám, jen když mám

pod okny zahrádku,

nic nedbám, jen když mám

pod okny štěp:

jsou na něm jablíčka,

trhá je Ančička,

jsou dobry, jsou sladky,

jsou jako med.

Z Berounska.

### 198.

### Maličká milá.

(Nápěv 489.)

Na tom mostě

travička zelená,

na tom našem mostě

tráva roste:

žala ji má dívčka,

je eště maličká;

a já na ni počkám,

až doroste.

Z Klatovska.

  

(Nápěv 746.)

V tom našem sádečku 

tra vička zelená,

v tom našem sádečku

tráva roste;

žne ji tam Ančička,

je ještě maličká:

já si na ni počkám,

až doroste.

  

Proč pak bych nečekal,

když je moje milá?

proč pak bych nečekal,

když je moje?

kdo mně za ni pude,

dobře mu nebude:

jest-li ho dostanu,

zle mu bude!

Z Budějovicka.

### 199.

### Maloučko děvčat.

(Nápěv 489.)

Okolo Kestřan

travička zelená,

okolo Kestřan

tráva roste:

až tráva vyroste,

Ančička doroste;

až tráva vyroste,

pak bude má.

  

Už je vás málo,

Kestřansky děvčátka,

už je vás málo,

maloučičko:

bylo vás jedenáct,

už nejsou jen dvě z vás,

přišlí vojáci,

pobrali vás.

Z Táborska.

### 200.

### Děvče k milováni.

(Nápěv 387.)

Stála na potoce

v modry šněrovadce,

a měla sukničku

popelavou,

šáteček růžový,

fěrtoušek kmentový:

bylo to děvčátko

k milování!

Z Boleslavska.

### 201.

### Přípověď.

(Nápěv 604.)

Stála na pavláčce

v kmentovej košilce,

šněrovačku měla

s portičkama;

a já pořád prosil,

klobouk v ruce nosil,

aby mi ustlala

peřinkama.

  

Ona mi povídá,

že ještě je mladá,

že ještě husičky

neškubala;

až bude škubali,

že mi chce ustlali

pěknejma bílejma

peřinkama.

Z Prachenska.

### 202. 

### Vyhrůžka.

(Nápěv 527.)

Počkej, povím,

že’s na mně loudíval,

počkej, povím,

že’s na mně chtěl:

v zahrádce růžičku,

po cestě hubičku;

počkej, povím,

že’s na mně chtěl!

Z Berounska.

### 203. 

### Šáteček.

(Nápěv 454.)

Nedám, nemám,

jsem ještě maličká,

nemám, nedám,

jsem ještě mladá:

až já budu větší,

trochu rozumnější,

potom tobě

šáteček dám.

Z Prachenska.

### 204. 

### Rozšafná láska.

(Nápěv 454.)

Ach nevím, nevím,

proč se tobě líbím,

ach nevím, nevím,

proč mne máš rád:

  

bohatá já nejsem,

tak hezká taky ne;

ach nevím, nevím,

proč mne máš rád.

  

„Tvé modré oči

ty já mám nejradši,

tvé modré oči

ty já mám rád:

ty modré očičky

a bílé ručičky:

protože umějí 1)

všecko dělat.“

Z Hradecka.

1) jen kdyby uměly

něco dělat!

### 205. 

### Nejistota a jistota.

(Nápěv 293.)

Ráda bych tě měla,

jen kdybych věděla,

jen kdybych věděla,

že budeš můj;

ale tak těžko je,

potěšeni moje,

protože já nevím,

budeš-li můj.

  

„Jen ty mě ráda měj,

na mě se nehněvej,

jen ty mě ráda měj,

já budu tvůj;

nebo tak lehko je,

potěšení moje,

protože nechci bejt,

než jenom tvůj.“

Z Klatovska.

### 206. 

### Zármutek a veselost.

(Nápěv 602.)

Když tě nevidím,

zarmoucená chodím;

když tě nevidím,

truchlivá jsem:

a jak tě uhlídám,

veselé srdce mám,

všechny starostí

zbavena jsem.

Z Budějovicka. – Srov. Čel. II, 15.

### 207. 

### Tesklivá cesta.

(Nápěv 332, 599.)

K Lužanům je cesta

zaprášená všecka,

komu se nestejská

po ní chodit?

komu se nestejská,

když je holka hezká,

komu se nestejská

vyprovodit?

Z Prachenska.

  

K Pažežnici cesta

trníčkem vobrostlá,

komu se nestejská

po ní chodit?

mně se tam nestejská:

je tam holka hezká,

vona mě chodívá

vyprovodit.

Z Domažlicka.

### 208. 

### Déšť.

(Nápěv 414.)

Nad Pušperkem je

zelenej vršeček,

nad Pušperkem je

zelenej vršek:

zamračilo se,

bude tam pršet;

zamračilo se,

bude tam pršet.

  

Bude tam pršet,

jen se bude líti;

bude tam pršet,

jen se bude lít:

je tam má milá,1)

já tam musím jit;

je tam má milá,

já tam musím jít.

Z Klatovska.

1) já tam mám holku,

musím pro ni jít.

  

Za Domažlici

velikej vršík:

mraky se strojí,

bude tam pršít;

bude tam pršít,

bude se lít:

já tam mám milou,

musím tam jít.

Z Domažlicka.

### 209. 

### Schůzka.

(Nápěv 389.)

Měsíček svití,

já musím jíti

za mou nejmilejší,

za mou milou;

měsíček zašel,

já milou našel:

ona mne čekala

pod březinou.

Z Budějovicka.

### 210. 

### Pěkná rovina.

(Nápěv 599.)

Okolo Kolína

je pěkná rovina,

okolo Kolína

voda teče:

slouží tam má milá,

Nanynka rozmilá,

slouží tam mé zlaté

potěšení.

Z Prachenska.

### 211. 

### Jízda.

(Nápěv 454.)

Dovez mě, dovez,

můj vranej koníčku,

dovez mě, dovez,

za mou milou:

jest-li mě dovezeš,

já ti dám, co jen chceš;

dovez mě, dovez,

dám ti oves.

Z Prachenska.

  

Přenes mě, přenes,

můj vranej koníčku!

přenes mě, přenes,

přes ten černej les:

až ty mě přeneseš,

k mej milej doneseš,

dostaneš k večeři

zlatej oves.

Čel. II, 29.

### 212. 

### Hněv.

(Nápěv 293.)

Když jsem šel od milý,

pěkně mi troubili,

kukačka na dubě

zakukala:

kukačka kukala,

má milá plakala,

že sobě Jeníčka

rozhněvala.

  

Jeníčku můj milej!

proto se nehněvej,

že jsem já za tebou

nevyšla ven;

proto se nehněvej,

příčiny nehledej:

jest-li se ti líbím,

jen si mě vem.

Z Klatovska. – Čel. I, 43.

### 213. 

### Poptávka.

(Nápěv 234, 235.)

Každej se mne ptá,

kde je má panenka,

každej se mne ptá,

kde je má milá?

sedí pod stromečkem,

hraje si s věnečkem:

to je má milá,

holka rozmilá.

Z Budějovicka.

### 214. 

### Starostlivý milý.

(Nápěv 602.)

Tamhle za vodou

dvě holky s trávy jdou,

potřebovaly by

převezení:

vstávej převozničku,

převez mou holčičku,

aby mi nepřišla

k utopení.

Z Prachenska. – Čel. II, 98.

### 215. 

### Steak.

(Nápěv 40.)

Ach bože nebeskej!

co pak nejsem hezkej,

že mě v těch Klatovech

žádná nechce?

já pudu do světa,

kde štěstí rozkvětá,

a tam si namluvím

hezky děvče.

  

Matičko nebeská!

co pak nejsem hezká,

že mě v tom Pušperku

žádnej nechce?

já pudu do světa,

kde štěstí rozkvětá,

a tam si namluvím

taky chlapce.

Z Klatovska.

### 216.

### Úmysl.

(Nápěv 40.)

Já tu nebudu,

já odtud pryč pudu;

já tu nebudu,

já pudu pryč:

já pudu do světa,

kde růže rozkvětá,

tam si vyberu,

co jenom chtít budu,

tam si vyberu,

co budu chtít.

Z Jičínska.

### 217.

### Poctivost chodí dveřma.

(Nápěv 40, 458.)

Vzdor na vzdor někomu

do našeho domu,

vzdor na vzdor někomu

do našich vrat:

rostou tam dvě růže,

žádnej k nim nemůže,

žádnej jich nemůže

pomilovat.

  

„Já nejsem žádnej pes,

abych k vám oknem lez;

já nejsem žádnej pes,

ani šelma:

až já budu chtíti l)

vaši dceru míti,

nepůjdu já oknem,

půjdu dveřma.“

Z Plzeňska. – Srov. Kol. I, 169.

1) kdybych já šelma byl,

já bych k vám nechodil,

já bych k vám nechodil

přede všema.

### 218.

### Pocta.

(Nápěv 744.)

Přijď k nám ve dne,

sedni si vedle mne,

přijď k nám ve dne,

sedni vedle mne:

dej nám přinést piva,

abych se napila;

já dám na stůl

chléb a sejr a sůl.

Z Budějovicka.

### 219. 

### Úmysl.

(Nápěv 10.)

Když tě nedostanu,

vím, co dělat budu;

když tě nedostanu,

má panenko!

půjdu do kláštera,

dám se za frátera,

a tam se za tebe

modlit budu.

  

Pakli nám pán Bůh dá,

a ty přec budeš má,

potom se vysmějem

nepřátelům:

když nás pán Bůh svede,

žádnej nerozvede,

až někdy lopata

na hřbitově.

Z Hradecka.

### 220. 

### Odhodlané.

(Nápěv 349.)

Čí je to koníček?

po silnici řinčí:

ach, můj nejmilejší

na vojuu jede!

já si svážu šaty,

pojedu s ním taky,

žádnej nás do smrti

nerozvede.

Z Klatovska.

### 221. 

### Popná svíčka.

(Nápěv 550.)

Pře– má milá kmotra,

jste-li vy tak chytrá,

abyste vy věděla,

co v lucerně mám?

mám tam Ančičku,

mého srdce svíčku –

až já ji dostanu,

posvítím si k vám.

Z Domažlicka.

### 222. 

### Ospalá.

(Nápěv 711, 712.)

Vari, vari, vari ode mne,

já byla ve mlejně;

vari, vari, vari ode mne,

mně se chce spát:

mlela jsem pšeničku,

můj zlatej Jeničku;

vari, vari, vari ode mne,

mně se chce spát!

Z Prachenska.

### 223. 

### Ospalka.

(Nápěv 567.)

Proto jsem tě nechtěl,

že’s tuze ospalá,

proto jsem tě nechtěl,

že tuze spíš:

já jsem k tobě přišel,

zase jsem odešel,

dal jsem ti hubičku,

ty nic nevíš.

Z Berounska.

### 224.

### Návstěva v zimě.

(Nápěv 719.)

Vítr fouká od Podlážek,

má panenka jak obrázek;

vítr fouká od Podlážek,

zima, zima, zima je.

Topěj‘, kouří se z vesničky,

vem mě, holka, do světničky,

topěj, kouří se z vesničky,

zima, zima, zima je.

Z Boleslavska.

### 225.

### Hněv.

(Nápěv 421.)

Hněvej ty se na mě,

nebo nehněvej,

jen když mě potkáš,

pozdravení dej;

hněvej ty se na mě,

nebo nehněvej,

jen mi pozdravení dej:

a když mě potkáš,

pozdravení dáš,

budou lidi myslit,

že se nehněváš;

hněvej ty se na mě,

nebo nehněvej,

jen mi pozdravení dej.

Z Hradecka. – Srov. Kol. I, 95.

### 226.

### Zákaz.

(Nápěv 121.)

Zelená se louka, zelená se les,

jen ty, má milá, na mě nepověz;

zelená se louka, zelená se les,

jen ty na mě nepověz:

a jest-li povíš, povíš na sebe,

že jsem bez hubičky nešel od tebe;

zelená se louka, zelená se les,

jen ty na mě nepověz!

Z Hradecka.

### 227. 

### Nepřízeň v lásce.

(Nápěv 33.)

Andulko, mé dítě,

vy se mně líbíte;

Andulko, mé dítě,

já vás mám rád!

Ani mi to lidi nepřejou,

že chodím za tebou;

ani mi to lidi nepřejou,

že chodím k vám.

  

Truc na truc někomu

do vašeho domu,

truc na truc někomu

do vašich vrat.

Ani mi to lidi nepřejou,

že chodím za tebou;

ani mi to lidi nepřejou,

že chodím k vám.

Z Berounska.

### 228. 

### Honza.

(Nápěv 184.)

Já nechci žádného,

jen Honzu samého,

já nechci žádného,

jenom Honzu:

Honza ten mě bude vozit

v krytém vozu,

v krytém vozu, čtyrma koňma,

ach můj zlatej Honza, Honza!

Z Berounska.

### 229. 

### Výstraha.

(Nápěv 122.)

Holka modrooká,

nesedávej u potoka,

holka modrooká,

nesedávej tam:

v potoce je velká voda,

vezme-li tě, bude škoda;

holka modrooká,

nesedávej tam!

  

Holka modrooká,

nesedávej u potoka,

holka modrooká,

nesedávej tam:

v potoce se voda točí, 1)

podemele tvoje oči;

holka modrooká,

nesedávej tam!

Z Bydžovska.

1) přijde na tě mysliveček,

připraví tě o věneček;

holka modrooká,

nesedávej tam!

### 230.

### Modlitba zamilovaného.

(Nápěv 494.)

Otče, otče, otče, otče náš –

má panenko, jak se máš?

Zdráva, zdráva, zdráva, zdráva jsi –

když mě vidíš, ráda jsi.

Věřím v pána Boha –

že jsme rádi oba:

Desatero boží –

když hubičky hoří.

Andělíčku boží, strážce můj –

ty jsi moje a já tvůj.

Z Berounska.

### 231.

### Šidilka.

(Nápěv 572.)

„Pusť mě, holka,

pusť mě do komůrky.“

A já nechci,

já tam mám měchurky!

To jsem tě, můj zlatej holečku,

to jsem tě ošidila,

že jsem tě do naší komůrky,

že jsem tě nepustila!

„Pusť mě, holka,

pusť mě do setničky.“

A já nechci, já tam mám rohlíčky!

To jsem tě, můj zlatej holečku,

to jsem tě ošidila,

že jsem tě do naší setničky,

že jsem tě nepustila!

Z Klatovska.

### 232.

### Láska.

Miluj mě, já tebe,

budeme spolu přátelé:

kdo mě miluje,

já jeho víc;

a kdo mě málo,

já jeho nic.

Láska je pěkná ctnost,

ta bude trvat na věčnost.

Z Hradecka.
