---
contentType: poetry
---

<section>

## b) Láska nešťastná.

### 233.

### Uprchlý holoubek.

(Nápěv 603.)

Vyletěl holoubek

na zelenej doubek.

</section>

<section>

Vyletěl, zahoukal,

až se dub zahoupal.

</section>

<section>

Za ním holubička,

hledala samečka.

</section>

<section>

Sameček uletěl

za ten panskej jetel.

</section>

<section>

Za jetel na lesy:

„Holoubku můj! kde jsi?“

Z Plzeňska.

### 234. 

### Výprava na vojnu.

(Nápěv 603.)

Stála na zahrádce

v zlaté šněrovačce.

</section>

<section>

Měla čepec zlatý,

vlásky kudrnaty.

</section>

<section>

Košilicka tenká,

šila ji panenka.

</section>

<section>

Šila ji z hedbáví

v tom zeleném háji.

</section>

<section>

Šila, vyšívala,

žalostné plakala.

</section>

<section>

„V té zámecké věži

tam můj milý leží.

</section>

<section>

Vartu k němu dejte,

ať mi neodejde.“

</section>

<section>

Vartu k němu dali,

čtyry kyrysary.

</section>

<section>

A v širokém domě

sedlali mu koně.

</section>

<section>

„Koně mně sedlejte,

dlouhý palaš dejte.

</section>

<section>

K tomu karabinu

za mou mladou ženu.

Z Plzenska. – Srov. Suš. 103.

### 235. 

### Novinka.

(Nápěv 94.)

Černé oči, jděte spat,

však musíte ráno vstát.

</section>

<section>

Ráno, ráno, raníčko,

dřív než vyjde sluníčko.

</section>

<section>

Už sluníčko vychází,

má milá se prochází.

</section>

<section>

Prochází se po rynku,

přinesla nám novinku.

</section>

<section>

To novinku takovou,

že na vojnu verbujou.

</section>

<section>

Když verbujou, budou brát, 1)

škoda hochů nastokrát!

</section>

<section>

Ty hezké nám poberou, 2)

ti chromí nám zůstanou.

Z Plzeňska. – Srov. Čel III, 73; Kol. I, 857.

1) Když verbujou, budou brát,

půjdeme se taky dát.

</section>

<section>

Dej se bratře, já taky,

budem spolu vojáky.

Z Prachenska.

2) Zverbovali Honzíčka,

dali jemu koníčka.

</section>

<section>

Dali zeleny šaly

a klobouček ušatý.

</section>

<section>

Na klobouček píření

jemu pro potěšení.

Z Táborska.

### 236.

### Ubitý Jiříček.

(Nápěv 94.)

Čtyry koně na dvoře,

žádnej jimi nevoře.

</section>

<section>

Voře jimi Jiříček,

červený jak hřebíček.

</section>

<section>

Jede s nimi do pole,

zavorávat koukole.

</section>

<section>

Když ku konci dovoral,

na svou milou zavolal:

</section>

<section>

Pojď, má milá, pojď ke mně,

já ti povím, co je mně.

</section>

<section>

Bolí mě má hlavička,

pobila mě matička.

</section>

<section>

Pobila mě pro tebe,

bych upustil od tebe.

</section>

<section>

„Pro mě ať tě nebijou,

můžeš chodit za jinou.“

</section>

<section>

Já za jinou nepůjdu,

dám se radši na vojnu.

</section>

<section>

Až já budu vojákem,

budu švárným jonákem.

</section>

<section>

Daj mně šaty zelené

a vejložky červené.

</section>

<section>

A koníčka vraného,

vyskočim si na něho.

</section>

<section>

Na koníčka vyskočil,

bílým šátkem zatočil:

</section>

<section>

Pěkně se ti, má milá,

pěkně se ti poroučím!

Z Hradecka.

### 237.

### Modrá pentle.

(Nápěv 750.)

Žalo děvče, žalo trávu

nedaleko suchopáru.

</section>

<section>

Jak nažala, ohledla se,

kde Janeček koně pase.

</section>

<section>

Pase on je na dolině,

na té mladé jetelině.

</section>

<section>

Jezte, koně, však je dobrá –

moje milá je podvodná.

</section>

<section>

Koupil jsem jí pentli modrou:

tu máš, holka, na rozchodnou!

</section>

<section>

Když tu pentli zaplítala,

vždycky nad ní zaplakala.

</section>

<section>

„Kde je ten, co mně ji koupil?

mé srdéčko mi zarmoutil!“

Z Chrudimska.

### 238.

### Vzrušená láska.

(Nápěv 750.)

Vyletěla holubička

z rychtářovic okenečka.

</section>

<section>

Vyletěla, zahoukala,

na milého zavolala.

</section>

<section>

Pojď, můj milý, s oné strany,

pomoz na mě nůši trávy.

</section>

<section>

„Těžší tráva než otava,

proč’s, má milá, tolik brala?“

</section>

<section>

Já jsem brala po libosti, 1)

abych měla kravám dosti.

</section>

<section>

Otočil se a zasmál se,

vytál facku své panence.

</section>

<section>

Červená ji polívala,

do šátečku utírala.

</section>

<section>

Do šátečku, do bílého,

co dostala od milého.

</section>

<section>

Vila věnec ze slziček

a vplítala jetelíček.

</section>

<section>

Vadne kvítí ve věnečku:

S pánem Bohem, můj holečku!

Prachenska. – Srov. Suš. 537; Kol. I. 295.

1) „Ať pomůže otec, máti,

nechtěli mi tebe dáti.

</section>

<section>

Ještě tebe kolíbali,

už mi tebe slibovali.“

### 239.

### Tmavá hvězda.

(Nápěv 676.)

Když jsem já šel od mé dívčky,

svítily mi dvě hvězdičky.

</section>

<section>

Jedna světlá, druhá tmavá:

ach můj Bože! kde je ta má?

</section>

<section>

Ach ta světlá, ta je tvoje,

a ta tmavá, ta je moje.

</section>

<section>

Hvězdo tmavá! rozsvětli se:

má panenko! rozmysli se.

</section>

<section>

Jak pak se mám rozmysliti,

když si tě nemíním vzíti?

</section>

<section>

Kámen mlejnský, ten je těžký:

ještě těžší stav manželský.

</section>

<section>

Kámen mlejnský se omele,

stav manželský se nezdere.

</section>

<section>

Kámen mlejnský se udrtí:

stav manželský až do smrti!

Z Klatovska.

### 240. 

### Kalina.

(Nápěv 546.)

Proč, kalino, v strouze stojíš?

zdali ty se sucha bojíš?

</section>

<section>

Kdybych já se sucha bála,

ještě bych já hloubej stála.

</section>

<section>

Proč, kalino, kalin nemáš

a jimi se nečervenáš?

</section>

<section>

Já jsem kalin dosti měla

a jimi se červenala.

</section>

<section>

Svrchu ptáci ozobali,

z důly panny olámaly.

</section>

<section>

Každá panna hochu svému –

a já smutná nemám komu.

</section>

<section>

Ach kdybych já komu měla,

byla bych si přispíšila!

Z Berounska. – Srov. Krol. II, 70; Suš. 321.

### 241. 

### Rovnost v lásce.

(Nápěv 377.)

Vsadila jsem záhy dosti,

pěknou růži k svej libosti;

ach, růžička opadává,

můj milej mne zanechává.

</section>

<section>

Zanechává a mne nechce,

že já nemám na tisíce,

na tisíce, ani na sta –

zarostla k nám travou cesta.

</section>

<section>

Měla jsem milého chlapce,

což je po něm, když mne nechce?

když k nám přijde, pořád sedí,

ani slova nepromluví.

</section>

<section>

Ožeň se, holečku, ožeň,

vem si, která je ti roven:

na poctivost jsem ti rovná,

na bohatství není možná!

Z Hradecka. – Srov. Čel. I, 66; Suž. 212.

### 242.

### Konec lásky.

(Nápěv 377.)

Šel jsem lesem i nelesem,

zabloudil jsem, nevím kde jsem;

šel jsem cestou, i necestou,

potkal jsem tam holku hezkou.

</section>

<section>

Potkala mě, neznala mě,

zašla za mě, volala mě:

„Vítám tebe, můj krajane!

nechodívej k jiné panně.“

</section>

<section>

Proč bych já k vám chodívával,

tobě se šiditi dával?

mé lásce a upřímnosti

zplácela jsi nevěrností.

</section>

<section>

Nemysli si, že’s jediná,

mému srdci usouzená:

vždyť je děvčat všude dosti

jako zrnek na jalovci.

</section>

<section>

Tři léta jsem k vám chodíval,

tobě jsem dary nosíval;

já nosíval, ty jsi brala,

jiného jsi milovala.

</section>

<section>

Tři léta jsem k vám chodíval,

a od tebe šizen býval;

třetí rok dozrál jalovec:

bylo naší lásce konec.

</section>

<section>

Svět se točí jako kolo: 1)

miluj nyní, máš-li koho;

svět se točí jako kámen,

už je naší lásce amen!

Z Hradecka. – Srov. Čel. I, 66.

1) Takto počínala se již ve XIV věku jedna píseň. Viz Jung. hist. lit. 1849, str. 28.

### 243.

### Starodávná láska.

(Nápěv 377.)

Má panenko starodávná!

pro tebe mne nechce žádná;

pro tebe mne nemilujou, 1)

na tebe mi ukazujou.

</section>

<section>

Kdybych věděl, že má budeš,

dal bych dláždit, kudy pudeš;

dal bych dláždit dlaždičkama,

kudy chodíš nožičkama.

</section>

<section>

Slunce stojí nade mlejnem,

kdepak se my zase sejdem?

sejdeme se na cestičce,

dáme sobě po hubičce.

Z Hradecka. – Srov. Suš. 632; Kol. I, 119.

1) Pro tebe mne nemiluje,

prstem na tě ukazuje.

### 244.

### Nevěrná.

(Nápěv 270.)

Nevím, nevím, kudy cesta –

zarostla mi travou všecka;

zarostla mi jetelinkou,

bych nechodil za hubinkou.

</section>

<section>

Koupil jsem jí šněrování

stříbrem, zlatem premovaný,

šněrování, zlaté přazky

na závazek naší lásky.

</section>

<section>

„Kdo pak se tě, synku, prosil,

abys ty mi dary nosil?

ty jsi nosil, já jsem brala,

jiného jsem milovala.“

Z Berounska.

### 245.

### Poslední schůzka.

(Nápěv 48, 326.)

K Pažežnici cesta húzká, 1)

celá trníčkem porostlá;

to trníčko bíle kvete:

má panenko, votevřete!

</section>

<section>

Má zlatá Spaněvská cesto,

což je mně po tobě teskno

ani tak ne po cestičce,

jako po tě, má dívčice!

</section>

<section>

„My zlaty Spaněvsky háje,

já na vás zpomínám stále:

ani tak ne po háječku,

jako po tě, můj holečku!

</section>

<section>

My zlaty Spaněvsky dráhy,

jak jste vy se zelenaly:

zazelenejte se eště,

moje srdéčko potěšte!“

</section>

<section>

Tam na těch Spaněvskejch lukách

já slyšel kukalku kukat;

kukalička zakukala,

má panenka zaplakala.

</section>

<section>

Kukalka kukala kuku:

„Podej mně, můj chlapče! ruku,

podej ruku, podej pravou,

zarostla k nám cesta travou.

</section>

<section>

Podej ruku, podej vobě,

že se nedostáném sobě:

ani za rok, za dvě léta,

ani do skonání světa!“

Z Domažlicka.

1) K Pušperku je cesta zlatá,

celá trníčkem pojatá atd.

### 246.

### Odchod.

(Nápěv 326.)

Zelenaly se pšeničky,

když jsem já šel od hubičky;

zelenaly se vesele,

když jsem šel, holka, od tebe.

Pšeničky se zelenaly,

modré oči zaplakaly;

už já musím jít od tebe, –

potěš tě sám pán Bůh s nebe!

Z Plzeňska.

### 247. 

### Propuštěni.

(Nápěv 326.)

Propusť mě, můj milej, propusť:

jsi falešnej – Bůh ti odpusť!

propusť mé ze slibu mého,

budu čekat na jiného.

</section>

<section>

Ty si myslíš, že já nevím?

a já se ti všeho dovím,

co, ty synku, co ty děláš:

že sobě jiny namlouváš!

Z Plzeňska.

### 248. 

### Vláčení.

(Nápěv 326.)

Když jsem já ty pole vláčel,

tenkrát jsem se dosedláčel;

vláčel jsem je mrchou vranou,

když jsem chodil za svou pannou.

Z Plzeňska.

### 249. 

### Trápení.

(Nápěv 436, 377.)

Chlapče, chlapče, můj holečku!

ty mně trápíš mou hlavičku;

ty mě trápíš a sužuješ,

mé srdéčko zarmucuješ.

Z Plzeňska.

### 250. 

### Loučení.

(Nápěv 48, 377.)

Když se loučí milej s milou,

řezají si srdce pilou,

srdce pílou – papírovou,

stříbrem, zlatem vykládanou.

</section>

<section>

Když se loučí milej s milou,

svítí sobě loučí bílou:

a my jsme si nesvítili –

přeci jsme se rozloučili.

Z Klatovska.

</section>

<section>

(Nápěv 637.)

Když se milej s milou loučí,

svítejí si smolnou loučí:

já jsem si nesvítila,

přec jsem se rozloučila!

Z Prachenska.

### 251.

### Vzdálená.

(Nápěv 484.)

Horo, horo, vysoká jsi!

má panenko, vzdálená jsi,

vzdálená jsi za horama –

vadne láska mezi náma.

</section>

<section>

Vadne, vadne, až uvadne!

není v světě pro mne žádné,

není žádné potěšení

pro mne více k nalezení!

Z Jičínska. – Srov. Zpěv. I, 102.

### 252.

### Loučení.

(Nápěv 434.)

Zhůru cesta, dolů druhá –

rozlučme se, moje milá!

těžké naše rozloučení,

když jsme spolu naučeni!

</section>

<section>

Ach, až my se rozloučíme, 1)

dvě srdéčka zarmoutíme!

dvě srdéčka, čtyry oči

budou plakat ve dne, v noci.

</section>

<section>

Modré oči, proč pláčete,

když vy moje nebudete?

nebudete a nesmíte,

darmo si na to myslíte!

</section>

<section>

1) Starší píseň zní takto:

Ach! až my se rozloučíme,

dvě srdéčka zarmoutíme:

jedno moje, druhé tvoje,

budou plakat obě dvoje.

</section>

<section>

Já za horou, za vysokou,

ty za vodou, za hlubokou:

dvě srdéčka, čtyry oči

budou plakat ve dne, v noci.

</section>

<section>

Oči, oči, proč pláčete?

což tak sobě naříkáte?

Ach, neplačte vy pro toho,

dostanete zas jiného.

Z Jičínska. - Srov. Mor. Suš. 401; Zpěv. I, 102, 178.

### 253. 

### Odvedená milá.

(Nápěv 695.)

Ouvej, ouvej, co já dělám!

měl jsem holku, už ji nemám;

měl jsem děvče namluveny,

jinej přišel, vodved mně ji.

</section>

<section>

Až pojedu tou dolinou,

moje koně řejhtat budou;

ten podsední ten nejvíce,

co mě nosil k mej panence.

Z Budějovicka.

### 254. 

### Tajná láska nestálá.

(Nápěv 377.)

Měla jsem chlapce, nemám nic;

dala jsem šátek, nedám víc:

ouvej moje potěšení!

včera bylo, dnes už není.

</section>

<section>

Dobře mé srdce vědělo,

povědít mně neumělo:

že ta láska není stálá,

co se před lidmi schovává.

</section>

<section>

Šel muj milej, šel do Slezska,

vzal mně klíček od srdéčka:

vzal od svého i od mého,

nenechal mně od žádného.

Z Budějovicka.

### 255. 

### Veta po lásce.

(Nápěv 629.)

Škoda je tě, synku, škoda je tě:

pantáta tě nechce mít za zetě,

ani dcera za milého;

zanechej chození daremného.

</section>

<section>

„Já toho chození nezanechám,

dokud vaše dvířka nerozsekám,

dvířka novy jasanový,

že je konec toho milování.“

Z Táborska.

</section>

<section>

(Nápěv 695, 696.)

Už holečku, už je veta: 

máma nechce tě za zeta,

ani dcera za milého,

nech chození daremného.

</section>

<section>

„Já chození nezanechám,

dokud vrátka neposekám,

třeba byly z brusu novy: 1)

abych věděl, kdo k vám chodí.“

Z Domažlicka a z Budějovicka.

1) vrátka novy jasanový,

že je konec milování.

### 256. 

### Zasněžená cesta.

(Nápěv 696.)

K Lužanům je cesta během,

celičká zavátá sněhem:

kdo chce holku pomilovat,

musí cestu prohazovat.

Z Klatovska.

### 257.

### Zármutek.

(Nápěv 68.)

Červená, modrá fijala –

kdes ji, má milá, trhala?

</section>

<section>

Trhala jsem ji v zahrádce,

zabolelo mne mé srdce. 1)

</section>

<section>

Zelené, bílé ořeší –

ach, kdo mé srdce potěší!

</section>

<section>

Zarmoutil mně ho leda kdo,

ale potěšit nemá kdo.

Z Bydžovska. – Srov. Suš. 220; Kol. I, 146, 151.

1) Někdy se píseň tato zavírá slohou následující:

Proč by tě srdce bolelo,

když už máš hocha jiného?

### 258. 

### Holka poctivá.

(Nápěv 68, 690.)

Utíkej, holka, utíkej,

zdaleka chlapcům vyhýbej.

</section>

<section>

Která je holka poctivá,

zdaleka chlapcům vyhýbá.

</section>

<section>

A když jim vyhnout nemůže,

začervená se jak růže.

</section>

<section>

Vyrazí na ni rosička,

jako makové zrníčka.

</section>

<section>

Vyrazí na ní jako hrách –

škoda tě, holka, nastokrát!

Z Hradecka. – Srov. Čel. I, 59; Suš. 374.

### 259. 

### Mládenec poctivý.

(Nápěv 68, 690.)

Jsi-li mládenec poctívej,

taky děvčátkům vyhýbej.

</section>

<section>

Když se ti děvče přitočí,

stáhni klobouček na oči.

Z Hradecka. – Srov. Čel. I, 59.

### 260. 

### Ztracená krása.

(Nápěv 292.)

Vyběhla z domu,

pošeptala mu:

„Máš jít, holečku,

máš jít na vojnu!“

</section>

<section>

Na vojnu pudu,

bojovat budu:

co vybojuju,

tobě daruju.

</section>

<section>

Vybojoval jsem

koně vraného:

sedni, má milá,

sedni na něho.

</section>

<section>

Na koně sedla,

hned celá zbledla:

kam jsi, má milá,

krásu poděla?

</section>

<section>

„Poděla jsem ji

do širých polí:

ach což mne nyní

srdéčko bolí!“

Z Klatovska.

### 261.

### Nepřijatý žert.

(Nápěv 794.)

Žaly jsou travičku

nad struhou,

pomáhala jedna

a druhou.

</section>

<section>

Stál-tě tam Jeníček

za dubem,

hodil po Andulce

žaludem.

</section>

<section>

Neházej, neházej

žaludem:

neb my žádná tvoje

nebudem.

Z Hradecka.

### 262.

### Oklamaná.

(Nápěv 58, 59, 794.)

Byla-tě cestička

šlapaná,

šla tudy Anička,

plakala.

</section>

<section>

Šel tady Jeniček,

vejsksl si;

dohonil svou milou,

stejskal si.

</section>

<section>

„Což pak si, můj milej,

stejskáte?

zdaliž vy mou lásku

neznáte?

</section>

<section>

Přijité k nám, můj milej,

v neděli,

já vám dám věneček

zelený.“

</section>

<section>

Jeniček v neděli

nepřišel,

zelený věneček

opršel.

</section>

<section>

Opršel, opršel,

opadal,

že jest ji Jeníček

oklamal.

Z Klatovska i od jinud. – Srov. Čel. I, 23; Suš. 398. – Počíná se také. –

Od Lipoltic stezka

šlapaná atd.

### 263.

### Poslední chůze.

(Nápěv 58.)

Vždycky’s mi, měsíčku,

svítíval,

když jsem k mej panence

chodíval.

</section>

<section>

Sviť ty mi, měsíčku,

ještě dnes:

však mi už svítívat

nebudeš.

</section>

<section>

Však mi už svítívat

nebudeš:

nepudu k mej milej

už podnes.

Z Rakovnicka.

### 264.

### Láska a hněv.

(Nápěv 771.)

Za našima humny

dlouhé pole,

ono tam voralo

mé pachole;

zavoralo je tam

všecku lásku:

což jsi to učinil,

můj obrázku!

</section>

<section>

„Proč vy mi děvčátka,

zapíráte,

kam vy na tu trávu

chodíváte?

na trávu, na trávu,

na travičku

a na tu zelenou

votavičku?“

</section>

<section>

Já jsem ji požala

včera na vlas,

a ona vyrostla

do rána zas:

jak ta tráva roste,

zlatej chlapče!

tak mi mé srdéčko

v těle skáče.

</section>

<section>

Když jsem šla na trávu

za panskej dvůr,

voral tam můj milej

volkama zůr;

já mu pěkně dala

pozdravení,

neděkovalo mi

potěšení.

</section>

<section>

Hněvej se, můj milej,

hněvej, hněvej,

třebas na mě nemluv

tejden celej:

fěrtoušek na raby

budu nosit,

ještě ty mne, chlapce,

přijdeš prosit!

Z Klatovska.

### 265.

### Lítostivá služba.

(Nápěv 779.)

Za vodou, za vodou,

za vodičkou

hrála tam má milá

s holubičkou,

hrála tam má milá

s černým orlem:

„Ožeň se, Jeníčku,

s pánem Bohem!“

</section>

<section>

Já se ti ožením,

ani nezvíš,

ty mně mých ohlášek

nezapovíš,

ani mi oddavek

strojit nedáš,

toho ty, má milá,

neuděláš.

</section>

<section>

Když jsem tě nedostal

za ženušku,

vyvolím si tebe

za družičku,

abys mně naposled

posloužila,

věneček na hlavu

položila.

</section>

<section>

„To se ti, Jeničku,

nemůže stát,

pro lítost bych ti ho

nemohla dát,

pro pláč do kostela

ani vejít:

pro lásku falešnou

musím umřít!

</section>

<section>

Za to tě jen prosím,

můj Jeníčku!

bys při mém skonáni

rozžhal svíčku,

bys při mém skonání

samotný stál,

mé kalné očička

zatlačoval!

</section>

<section>

Zatlač mi očička,

rozžhni svíčku,

modli se otčenáš

za dušičku:

aby láska naše

zapálená

jedním plamínečkem

vyhořela!“

Z Klatovska. – Srov. Čel. I. 22, 220; Suš. 231; Kol. I, 223.

</section>

<section>

(Nápěv 678.)

Když jsem si tě nevzal

za ženušku,

vyžádám si tebe

za družičku,

za družičku

za nejstarší,

proto že’s byla má

nejmilejší.

</section>

<section>

„Já za tu družičku

nemůžu být,

nemohla bych pro pláč

vínku uvít;

vínku uvít,

k oltáři jít –

pro lásku falešnou

musím umřít.“

Z Budějovicka.

### 266.

### Láska a bohatství.

(Nápěv 480.)

Co jsi, můj holečku,

co jsi myslil,

žes mě pro chudobu

z lásky pustil?

</section>

<section>

Já se pro tě ve dne,

v noci trápím:

a ty máš myšlení

jinde zatím!

</section>

<section>

Falešná tvá láska,

falešnej svět:

když si’s mě nechtěl vzít,

moh‘ si říct hned!

</section>

<section>

Já byla bych na tě

nemyslila: jiného si za tě

vyvolila.

</section>

<section>

Co pak si zakládáš

na bohatství?

však vidíš příkladů

všady dosti.

</section>

<section>

Jsú lidi, že měli

kolik tisíc:

všecko jim ušlo pryč,

nemají nic.

</section>

<section>

Peníze uplynu

jako voda:

a tobě vostane

mrcha žena!

Z Domažlicka.

### 267.

### Slavíček s psaním.

(Nápěv 417.)

Na kopečku stojí

borovička,

seděla tam pod ní

má Ančička.

</section>

<section>

Přiletěl slavíček,

nese psaní,

podal ho Andulce

s pravé strany.

</section>

<section>

Tu máš, má panenko,

nelekej se,

nesu ti psaníčko,

potěšíš se.

</section>

<section>

Dříve než slunéčko

vyjde z hory,

budeš mít milého

u komory.

</section>

<section>

Bude na tě smutně

očekávat,

bude na okýnko

poklepávat.

</section>

<section>

Až bude klepati,

neotvírej,

on taky klepává

někdo jinej.

</section>

<section>

A jest-li otevřeš,

ošidíš se,

a ta vaše láska

promění se.

</section>

<section>

Promění se jednou,

víc nebude:

milej tebe nechá,

jinam pude.

Z Berounska.

### 268.

### Zlaté časy.

(Nápěv 765.)

Zafoukej, větříčku,

od východu:

miloval jsem holku,

víc nebudu.

</section>

<section>

Nebudeš, Andulko,

nebudeš má,

neb je tvá matička

tuze chudá.

</section>

<section>

Přišly vám, mládenci,

smutné časy,

nesmíte sobě brát

podlé krásy.

</section>

<section>

Ať si je kulhavá,

neb hrbatá,

když jen má peníze,

přec je zlatá!

Z Budějovicka.

### 269. 

### Překážky v lásce.

(Nápěv 148.)

Já bych tě, má zlatá,

já bych tě rád,

kdyby mně nebránil

můj kamarád.

„Já bych tě, můj zlatej,

ještě radši,

kdyby nebránili

všickni naši.“

Z Budějovicka.

### 270. 

### Liduška.

(Nápěv 771.)

Plavala liduška

po Dunaji:

ličátka se za ní

kolíbají.

Jak ty tam, liduško,

nedoplaveš:

jak ty mne, Honzíčku,

nedostaneš!

Z Prachenska.

### 271. 

### Zufalý úmysl.

(Nápěv 382, 771.)

Jest-li tě, má milá,

nedostanu,

vylezu na skálu,

srazím hlavu;

na skálu vysokou,

na špičatou,

srazím mou hlavičku

kudrnatou.

Z Prachenska.

### 272.

### Nehody.

(Nápěv 101.)

Dej, Bože! Barboře

Martina s kosou,

aby jí nasekal

travičky s rosou.

</section>

<section>

Než trávy nasekal,

kosa mu spadla;

než kosu nasadil,

tráva mu zvadla.

Z Hradecka.

### 273.

### Mysliveček.

(Nápěv 207.)

Když jsem šla jedenkrát

přes háječek,

ach, přes háječek!

potkal mne na cestě

mysliveček.

</section>

<section>

Slunéčko svítilo,

bylo teplo,

ach, bylo teplo!

tenkrát mé srdéčko

láskou kvetlo.

</section>

<section>

Seděli jsme spolu

do večera,

ach, do večera!

střelil mysliveček

na jelena.

</section>

<section>

Nebyl to jelínek,

hyla laně,

ach, byla laně!

„Spomeneš, panenko,

brzy na mě.“

</section>

<section>

Když potom po čase

trávu žala,

ach, trávu žala!

Kýž jsem myslivečka

nepoznala!

</section>

<section>

Když šaty mákala

u rybníčka,

ach, u rybníčka!

Kýž jsem nepoznala

myslivečka!

</section>

<section>

Než jsem já poznala

myslivečka,

ach, myslivečka!

byla jsem červená

jak růžička.

</section>

<section>

Nyníčko však moje

krása je pryč,

ach, krása je pryč!

mysliveček nejde

milovat víc.

</section>

<section>

Mysliveček s jinou

na procházce,

ach, na procházce!

děvčátko v komůrce

hořce pláče.

</section>

<section>

Nechoďte, panenky,

přes háječek,

ach, přes háječek!

ať vás tam nepotká

mysliveček.

Z Prachenska. – Čel. III, 15.

### 274.

### Zabráněná láska.

(Nápěv 344.)

Letěla husička,

letěla přes pole,

tam kde bejvávalo

potěšení moje.

</section>

<section>

Letěla husička,

už víc nepoletí:

škoda je tě, děvče,

že tě nesmím měti!

</section>

<section>

když jsem k vám chodíval

do vaši dědiny,

míval jsem klobouček

plnej rozmaríny.

</section>

<section>

Nýčko k vám nechodím,

už chodí tam jinej:

jen na mě, má milá,

více nespomínej!

</section>

<section>

„Zachází slunéčko,

zachází za horu:

kterak pak já na tě

chlapče, zapomenu!“

Z Budějovicka.

### 275.

### Chudobná milá.

(Nápěv 729.)

Vletěla husička,

do dvora vletěla:

pověz mně, má milá,

jest-li bys mě chtěla?

</section>

<section>

Já bych tebe chtěla,

nedají mně naši:

že se tvá matička

vysoko vynáší.

</section>

<section>

Vysoko vynáší,

vysoko si vede:

a já jsem děvečka

chudobné mateře.

</section>

<section>

Vem sobě bohatou,

a já chudobného:

potom zapomenem

jeden na druhého.

</section>

<section>

Chudobná děvečka

co vyslouží, to má:

bohatým dceruškám

maminka najedná.

</section>

<section>

Ona jim najedná

tenounké ručníčky,

co na ně napředly

chudobné dívčičky!

Z Chrudimska. – Srov. Suš. 386.

</section>

<section>

(Nápěv 582.)

Služebná děvečka,

což ta mnoho zkusí:

v službě ledakoho

poslouchati musí.

</section>

<section>

Když ho neposlechne,

všickni po ní pasou:

jak slovíčko řekne,

je to mezi chasou!

Z Prachenska. – Srov. Čel. II, 13.

### 276.

### Černé oči.

(Nápěv 346.)

Oči, černé oči,

jak černá trnečka:

dala bych vás vařit

na noc do hrnečka.

</section>

<section>

Na noc do hrnečka,

do vlažnej vodičky:

aby nešidily

chudobnej dívčičky!

</section>

<section>

Chudobná děvečka

nic jiného nemá,

nežli tu poctivost,

kterou si zachová!

Z Chrudimska.

### 277.

### Lítost.

(Nápěv 328.)

Já jsem se oženil,

ty jsi se nevdala:

na koho’s, má milá

 na koho‘s čekala?

</section>

<section>

Čekala, můj milej!

Čekala na tebe:

až ty se oženíš,

jak se ti povede.

</section>

<section>

Na tebe, můj milej

s černýma očima:

byla bych pro tebe

do vody skočila.

</section>

<section>

Do vody, vodičky,

kde se kolem točí:

ach, škoda nastokrát

těch tvých černých očí!

Z Hradecka.

</section>

<section>

(Nápěv 656.)

Měla jsem milého

s černýma očima:

já bych byla pro něj

do vody skočila.

</section>

<section>

Do vody, do vody,

kde se kolem točí:

to všecko pro tebe,

pro tvy černý oči.

Z Budějovicka.

### 278.

### Dar na rozloučenou.

(Nápěv 376.)

Měla jsem holoubka

v truhle zavřeného,

on mi však uletěl

do pole šírého.

</section>

<section>

Do pole šírého

na zelenej doubek;

tam sobě zahoukal

můj zlatej holoubek.

</section>

<section>

Nehoukej, nebroukej,

můj zlatej holoubku;

nedělej svej milej

většího zármutku!

</section>

<section>

„Já jí ho nedělám,

dělá si ho sama;

když já nejsem doma,

s jinšími sedává.

</section>

<section>

Já jí koupil pentli

barvy proměnavé,

by si proplétala

vlásky kadeřavé.

</section>

<section>

Já jí koupil jinou,

a to pěknou bílou:

by pamatovala,

že byla mou milou.“

Z Klatovska. – Srov, Kol. I, 408.

### 279.

### Oklamaná.

(Nápěv 376.)

Na horách, dolinách

sil jest Jeníček hrách;

a ta jeho milá

lusky tam trhala.

</section>

<section>

Když jich natrhala,

sedla na mezičku;

čekala, volala:

„Můj zlatej Jeníčku!“

</section>

<section>

Kolik těch lustiček

z fěrtoušku vyndala,

tolik, tolikráte

sobě zavzdychala.

</section>

<section>

Kolik z těch lustiček

zelených zrniček,

tolik, tolik z očí

vylila slziček.

</section>

<section>

„Vždy jsi mně sliboval,

že ty si mne vezmeš,

jen až pod háječkem

žito jaří sežneš.

</section>

<section>

Žito’s jaří sežal,

mne jsi přece nevzal:

bodejž tobě pán Bůh

žádné štěstí nedal.

</section>

<section>

Žádné štěstí nedal

na tom tvém statečku,

že jsi mne oklamal

chudobnou děvečku.

</section>

<section>

Chudobná děvečka, 1)

což ta mnoho zkusí!

ta každičkou křivdu

tiše snášet musí.“

Z Klatovska. – Srov. Suš. 251, 252.

1) Chudobná děvečka

ta ničehož nemá,

jenom tu poctivost,

kterou si zachová.

### 280.

### Opuštěná.

(Nápěv 437.)

Mám velkej zármutek

pro tebe, holečku,

že jsi mne zanechal,

ubohou děvečku.

</section>

<section>

Když jsi k nám chodíval

a mne jsi miloval,

nemyslila jsem si,

že bys mne zanechal!

</section>

<section>

Když jsi mne zanechal, 1)

děkuju ti z lásky:

nebudem už spolu

chodit na procházky.

</section>

<section>

Děkuju ti, synku,

za tvé milování:

aby ti dal pán Bůh

hojné požehnání!

Z Plzeňska.

1) Vždycky jsem myslila,

že máš ke mně lásku:

a tys mě ošidil,

můj zlatý obrázku!

</section>

<section>

Dřív jsi mne miloval,

teď jsi mne zanechal:

děkuju ti, synku,

že’s falešný býval!

### 281.

### Neupřímná kamarádka.

(Nápěv 352.)

Kamarádko věrná,

jako ruka jedna:

já měla milého,

ty’s mi ho odvedla.

</section>

<section>

Ty’s mi ho odvedla

a budeš se vdávat:

neměla jsem já tě

na tu trávu brávat!

</section>

<section>

Na trávu, travidku

do naší pšeničky;

lidi říkávali,

že jsme dvě sestřičky!

</section>

<section>

Ani tak sestřičky,

jako kamarádky:

šívaly jsme spolu

hochům pěkné šátky.

</section>

<section>

Bývaly jsme spolu

jako ruka jedna:

já byla upřímná –

ty jsi mne podvedla!

Z Berounska. – Srov. Suš. 249.

### 282. 

### Nucená veselost.

(Nápěv 745.)

Vesele, vesele!

třeba zle se děje:

srdce p nepukne

a líčko se směje.

</section>

<section>

Srdce moje, srdce!

těžké jako skála:

do smíchu se nutím,

radši bych plakala!

Z Prachenska. – Srov. Suš. 214.

### 283. 

### Neplatná pomoc.

(Nápěv 745.)

V tom našem sádečku

je mnoho modráčků:

žala tam má milá

zelenou travičku.

</section>

<section>

Když trávy nažala,

sedla na cestičku:

„Pojď, já tě pohladím,

můj zlatý Jeníčku!“

</section>

<section>

Kolik mu na hlavě

vlásků pohladila,

tolik-tě slziček

z očí svých vylila.

</section>

<section>

Vytáh šátek z kapsy,

utíral čelíčko:

Proč pláčeš, naříkáš,

má zlatá holčičko?

</section>

<section>

„Kterak nemám plakat

a sobě naříkat,

když mne má pásnička

nemůže obměstnat?

</section>

<section>

Ani má pásnička,

ani má suknička:

to jsem já dostala

od mého Jeníčka!“

</section>

<section>

Vzal ji za ručičku,

ved ji ku krámečku:

Já ti koupím pentli,

nastav si sukničku.

</section>

<section>

„Já bych nastavila,

kdyby platná byla;

jen kdybych já tebe

byla nespatřila!“

Z Prachenska. – Srov. Čel. I, 39.

### 284.

### Marná chůze.

(Nápěv 626.)

Široky, hluboky

ty Vltavsky tůně:

měl jsem já panenku,

teď mi srdce stůně.

</section>

<section>

Měl jsem já panenku,

měl jsem ji dvě léta:

teď mi ji odvedli –

po lásce je veta.

</section>

<section>

Co jsem se nachodil,

co našlapal bláta:

přec jsem tě nedostal,

má panenko zlatá!

</section>

<section>

Co jsem se nachodil,

našlapal kamení:

přec jsem tě nedostal,

moje potěšení!

Z Kouřimska. - Srov. Suš. 213.

### 285.

### Rozloučení.

(Nápěv 743.)

Daleké široké

to Stupenské pole:

po něm se prochází

potěšení moje.

</section>

<section>

Prochází, prochází,

pláče a naříká,

svoje bílé ruce

za hlavu zakládá.

</section>

<section>

Proč pláčeš, naříkáš,

panenko rozmilá:

když jsi mi od Boha

souzena nebyla.

</section>

<section>

Od Boha souzena

od matičky dána:

neplač, nenaříkej,

není pomoc žádná!

Z Klatovska.

### 286.

### Odbytý.

(Nápěv 141.)

Venku stál u dvířek,

pískal na lupínek,

a panenka stála

s druhé strany dvířek.

</section>

<section>

Nepískej, nehvízdej,

však ty můj nebudeš:

ještě si pár roku

na vojně pobudeš.

</section>

<section>

Pár roka na vojně,

a já doma pannou:

aby každý věděl,

že jsi chodil za mnou.

Z Budějovicka.

### 287.

### Škoda chlapců!

(Nápěv 346.)

Husaři, husaři!

pěkné koně máte:

já s vámi pojedu,

kterého mi dáte?

</section>

<section>

Buď toho bílého,

neb toho vraného:

já s vámi pojedu

do pole šírého.

</section>

<section>

Do pole šírého

na studenou rosu:

ještě se podívám

na Skutečskou chasu.

</section>

<section>

Ti Skutečtí chlapci

jsou švární jonáci:

jen škoda, přeškoda,

že jsou z nich vojáci!

Z Chrudimska.

### 288.

### Zármutek.

(Nápěv 477.)

Nic mne tu nermoutí,

než panská zahrada,

po který jsem chodil,

má milá plakala.

</section>

<section>

Plakala, želela,

rukama lomila,

když mne naposledy

tam vyprovodila.

</section>

<section>

Kdybych já věděla,

že umřeš za Prahou,

dala bych ti dělat

truhlu jabůrovou.

Z Rakovnicka.

### 289. 

### Fijalička.

(Nápěv 582.)

Sázela má milá

modrou fíjaličku;

když ji nasázela,

prosila vlažičku.

</section>

<section>

Vlažička nepřišla,

přišla jen rosička,

aby jí neuschla

modrá fijalička.

</section>

<section>

Modrá fijalička

co pávové peří:

každá holka blázen,

která chlapci věří.

</section>

<section>

Já taky věřila

a jsem oklamána:

ztratila jsem prsten

s třema kamenama.

Z Prachenska.

### 290. 

### Po všem nic.

(Nápěv 55.)

Chodila po lesí,

trhala ořeší:

„Což je po ořeší,

když mne nic netěší!“

</section>

<section>

Chodila po hájku,

trhala fijalku:

„Což je po fijalce,

když mne žádnej nechce!

</section>

<section>

Chodila po poli,

po zvorané roli:

„Co je po té roli,

když mne hlava bolí!“

Z Bydžovska. – Srov. Čel. I, 224; Suš. Kol. I, 146, 151.

### 291.

### Kobylí hůra.

(Nápěv 722.)

Na kobelí hůře

náš synáček voře;

chodějí mu koně

na hedbávný šňůře.

</section>

<section>

Ta kobelí hůra

celá pošlapaná;

chodí tam má milá

celá uplakaná.

</section>

<section>

Co pláčeš, naříkáš,

když mě tu eště máš:

potom můžeš plakat,

až mne neuhlídáš.

Z Táborska.

### 292.

### Trojí slunce.

(Nápěv 79.)

Kdyby mi tak bylo,

jak mi bylo kdysi,

když mne vozívaly

vrany koně lysy.

</section>

<section>

Kdyby mi tak bylo,

jak mi bejvávalo,

když mi ve dne v noci

slunce svítívalo.

</section>

<section>

Jedno od východu,

druhy od západu,

třetí mi svítilo

přes naši zahradu.

</section>

<section>

Svítilo mi slunce

v modry kamizolce:

když už svítit nechce,

ať svítí komu chce!

Z Chrudimska. – Srov. Suš. 470.

### 293.

### Tužba.

(Nápěv 79.)

Kdybych já tam byla,

kde je mé myšlení,

kde bude večeřet

moje potěšení!

</section>

<section>

Bude on večeřet

za dubovým stolem:

kdybych já tam byla,

jedli bysme spolem.

Z Chrudimska.

### 294.

### Rozvedení.

(Nápěv 352.)

Na zeleném doubku

dva holoubky hrají;

lidi jim závidí,

že se rádi mají.

</section>

<section>

Lidi, dobří lidi!

nezáviďte toho:

vždyť je to hezká věc,

když kdo má rád koho.

</section>

<section>

Milovali jsme se,

jako holubičky;

rozloučili jsme se

jako vlaštovicky.

</section>

<section>

Milovali jsme se

nebylo to z dávna:

a už nás rozvedla

jedna stará bába.

Z Chrudimska.

### 295.

### Kletba.

(Nápěv 253.)

Kdybych já věděla,

kdo mne s milým loučí,

nasypala bych mu

soli mezi oči.

</section>

<section>

Soli mezi oči,

písku mezi zuby:

aby nevypouštěl 1)

falešných slov z huby.

</section>

<section>

Byla je příčina

stará baba jedna,

ta je naše srdce

od sebe rozvedla.

</section>

<section>

Dopust, Bože! dopusť

na babicí hřmění,

by na ni pršelo

devět dní kamení.

</section>

<section>

Devět dní kamení,

desátý den trní:

by víc nerušila

věrné milování.

Z Budějovicka. – Srov. Suš. 662; Kol. I, 108.

1) aby nerozváděl,

co se komu líbí.

Tím se někdy ta píseň také zavírá.

### 296. 

### Výčitka.

(Nápěv 259.)

Když jsi mne nechtěla,

měla’s mi povědít,

já jsem moh za tebou

sedum let nechodit.

</section>

<section>

Sedum let nechodit,

peněz neutrácet,

vraného koníčka

darmo netrmácet.

Z Hradecka. – Srov. Suš. 262.

### 297. 

### Ztracené pentličky.

(Nápěv 346, 582.)

Na Slíchovskejch lukách

ztratila jsem dukát,

a tam u vrbičky

červené pentličky.

</section>

<section>

Slíchovští mládenci!

kde jste koně pásli?

já ztratila pentle,

kterej jste je našli?

</section>

<section>

„My jsme jich nenašli,

jen jsme je viděli:

červené pentličky

po vodě plynuly.

</section>

<section>

Rybáři, rybáři!

na lodě sedejte,

červené pentličky

po vodě hledejte.

</section>

<section>

„Kdybychom zapřáhli

tři sta vraných koní,

červených pentliček

více nedohoní.

</section>

<section>

Kdybychom zapřáhli

koní na tisíce,

červených pentliček

nedohoní více.“

</section>

<section>

Sedla na lodičku,

zaplakala tuze,

že už svých pentliček 1)

dohonit nemůže.

Z Berounska. – Srov. Čel. I. 40; Krol. II, 60; Suš. 376; Kol. I, 326; Žeg. P. 118; 01. 470.

1) Místo červených pentliček v písni této zastupuje také „zelenej víneček“.

### 298.

### Holubička s poselstvím.

(Nápěv 582.)

Pršelo, bylo tma,

holubička zmokla, 

nemohla doletět

k milému pod okna.

</section>

<section>

Nemohla doletět,

vzkázaní vyřídit:

Vzkázal tě, Andulko!

tvůj milej pozdravit.

</section>

<section>

„A já mu zas vzkážu,

že já se nehněvám,

aby jen k nám přišel,

že já ho ráda mám.“

Z Plzeňska. – Srov. Suš. 325.

### 299.

### Výstraha.

(Nápěv 582.)

Pověz mně, má milá,

kudy je cesta k vám?

„Pod našima okny

roste tam tulipán

</section>

<section>

Pod okny tulipán,

u stezičky strůmek.“ –

Dej pozor, Andulko!

aby tě nepodved.

</section>

<section>

Jest-li tě podvede,

pak si tě neveme,

na koníčka vsedne,

na vojnu odjede.

</section>

<section>

„Neboj se, má milá,

toho neudělám:

pro jednu panenku

na vojnu se nedám!“

Z Plzeňska.

### 300.

### Poctivost nade všecko.

(Nápěv 582.)

Ach pole, políčko,

pole nevorané!

pase tam Jeníček

čtyry koně vrané.

</section>

<section>

Pase je tam, pase,

brodí nohy v rose:

jde k němu Andulka,

pacholátko nese.

</section>

<section>

Nesu tobě, nesu

tu synáčka tvého:

když jsi mne miloval,

miluj taky jeho!

</section>

<section>

Nech si ty synáčka,

já tobě zaplatím:

dubový stoleček

tolary posázím.“

</section>

<section>

Já nechci tolaru“,

nač mi ty peníze?

jen tebe, Jeníčku!

chci míti za muže.

</section>

<section>

Kdybysi nasázel,

co v rybníce řásy,

ty mně nezaplatíš

mé panenské krásy.

</section>

<section>

Kdybysi nasázel,

co na louce sena,

ty mně nezaplatíš

poctivého jména.

</section>

<section>

Kdybysi nasázel,

co písku drobného,

ty mně nezaplatíš

věnce zeleného!

Z Plzeňska. – Srov. Suš. 876.

</section>

<section>

(Nápěv 743.)

V tej naší maštalce

jsou tam novy stání:

češe tam holeček

čtyry koně vrany.

</section>

<section>

Češe je tam, češe,

pěkně přistrojil se:

jeho nejmilejší

synáčka mu nese.

</section>

<section>

Nese mu ho, nese

v tom bílém fěrtoušku:

Tu máš, můj holečku,

naši věrnou lásku!

</section>

<section>

Už s věnečka mého

opadalo kvítí:

když jsi mně svět zkazil,

musíš si mě vzíti.

</section>

<section>

„Já nechci, nevemu,

radši ti zaplatím:

žlutými dukáty

stoleček posázím.“

</section>

<section>

Kdybysi nasázel

co v lese jalovce:

ty mně nezaplatíš

zelenýho věnce.

</section>

<section>

Kdybysi nasázel

co na dubu listí:

ty mi nezaplatíš

mojí poctivosti.

</section>

<section>

Kdybysi nasázel

co na poli klásků:

ty mi nezaplatíš

mou upřímnou lásku!

Z Klatovska.

### 301.

### Vězeň.

(Nápěv 328, 582.)

Ten Zbirovský, zámek  1)

dokola klenutý,

sedí tam můj milý

řetězy sepnutý.

</section>

<section>

Pověz mi, můj milý,

proč té přikovali?

„Pro tebe, má milá,

že mi tě nepřáli.“

</section>

<section>

Co ho tam přivedlo?

ti Zbirovští páni:

aby on zanechal

falše v milování.

</section>

<section>

Co ho tam přivedlo

než jeho mladý věk:

přeškoda, Jeníčku!

že jsi mně zkazil svět!

Z Berounska a z Klatovska.

### 302. 

### Uvězený milý.

(Nápěv 656.)

Ten Krumlovskej zámek

na zelenejch lukách:

sedí tam můj milej,

má nožičky v putách.

</section>

<section>

Já jsem jeho milá,

my se spolu známe:

pusťte mě tam k němu,

ať se rozžehnáme.

</section>

<section>

Co pak jsi, můj milej,

co pak jsi provinil?

však jsi ty žádnému

ničím neublížil!

</section>

<section>

„Já jsem neprovinil,

jen že jsem u vás spal:

proto jsem železa

na mé nohy dostal.“

Z Budějovicka.

### 303. 

### Oklamaná.

(Nápěv 346, 582.)

Pantáto, pantáto!

hezkou dceru máte:

budu za ní chodit,

jest-li mně ji dáte.

</section>

<section>

„Karlíčky Karlíčku!

nevěřím tvé řeči;

nebo jsi falešný,

hledí ti to z očí.

</section>

<section>

Celý jsi falešný

a máš hrdé srdce:

žádná panna tobě

už věřili nechce.

</section>

<section>

Mne’s taky oklamal,

lásku’s mi sliboval:

já jsem ti věřila,

nešťastná jsem byla.“

</section>

<section>

Seděla vzdychala,

drala drobné peří:

„Nechť žádná panenka

mládencům nevěří!“

Z Chrudimska.

### 304.

### Výmluva.

(Nápěv 582.)

Trápila´s, má milá!

trápila’s mé srdce:

až jsem včera večír

dal tolar muzice.

</section>

<section>

Tolar muzikantům

a zlatej jsem propil:

byl bych ti, má milá,

šátek za to koupil.

</section>

<section>

Tobě pěknej šátek,

sobě novej klobouk:

musíš už, má milá,

na mě zapomenout.

</section>

<section>

Na mě zapomenout

a mne zanechati;

neboť mi zbraňujou 

můj otec i máti.

</section>

<section>

Z lásky ti děkuju,

má panenko milá:

proč jsi Karlíčkovi,

co mluvil, věřila!

Z Klatovska.

### 305.

### Truchlivá poutnice.

(Nápěv 574.)

Putovalo děvče

z Prahy do Moravy,

mělo modry oči

cely uplakany.

</section>

<section>

Putovalo předse

od potoka k řece:

Převez, převozníčku!

mne švárnou dívčičku.

</section>

<section>

„Nechci, nepřevezu,

jest-li má nebudeš;

dokud mi neslíbíš,

že ty se mnou pudeš.“

</section>

<section>

Nechci a nepůjdu,

nejsem tvoje milá,

radši bych se zase

zpátky navrátila. –

</section>

<section>

Sedla na mezičku,

zaplakala tuze,

že jí stříbrný pás

opásat nemůže.

</section>

<section>

Natrhala klasů,

přivázala k pasu:

Kýž jsem nepoznala

tu mlynářskou chasu!

</section>

<section>

Když jsem ho viděla

příliš opilého,

měla jsem se vyhnout

do pole šírého.

</section>

<section>

Když jsem ho viděla

ouzkou cestou jíti,

měla jsem se vyhnout,

kde slunce nesvítí.

</section>

<section>

Když jsem ho viděla

hořké pivo píti,

neměla jsem sama

na trávu choditi!

Z Plzeňska.

### 306.

### Pozdní bych.

(Nápěv 352.)

Lítej ptáčku, lítej,

máš zelené peří:

každá panna blázen,

která chlapcům věří.

</section>

<section>

Chlapci je co věřit

jako štíru, hadu:

on má pod jazykem

devaterou zradu.

</section>

<section>

Na jazyku má med,

pod jazykem má jed:

dej pozor, panenko,

by tebe nepodved!

</section>

<section>

Jest-li tě podvede,

tebe si neveme,

nebudeš naříkat

než sama na sebe.

</section>

<section>

Než sama na sebe,

na svůj rozum krátký,

že jsi poslouchala

řeči jeho hladky. –

</section>

<section>

Panímáma pláče

a pantáta kleje,

a mladší sestřička

po straně se směje.

</section>

<section>

Smějou se jí, smějou

její kamarádky:

šněrovačka těsná,

suknička se krátí.

</section>

<section>

„Sukni já nastavím,

planžet nosit budu:

do nejdelší smrti

chlapců bát se budu!“

</section>

<section>

Když postýlku stlala,

do pláče se dala:

„Kýž jsem tebe, chlapče,

byla nepoznala!“

Z Hradecka. – Srov. Čel. III, 66.

### 307.

### Sládek.

(Nápěv 793.)

Nenechám, posekám

Novodvorský hájek,

aby mi nechodil

za mou milou sládek.

Z Čáslavska.

### 308.

### Dar.

(Nápěv 173, 793.)

Jak se dám, posekám

ten zelený hájek,

aby mi zafoukal

na mou milou chládek.

</section>

<section>

Jak se dám, posekám

to zelené olší,

aby mi zafoukal

na mou nejmilejší.

</section>

<section>

Pod jezerem, nad jezerem

vodička se kalí:

koupila má milá

za tolar hedbáví.

</section>

<section>

Za tolar hedbáví,

za dva zlaty nití,

že bude milému

košiličku šíti.

</section>

<section>

Košili ušila,

nevěděla komu:

dala ji milému –

vzali ho na vojnu.

Z Berounska.

### 309.

### Osiřelá.

(Nápěv 653, 673.)

Až já odtud půjdu,

bude vítr foukat;

bude se má nejmilejší

za mnou smutné koukat.

</section>

<section>

Koukej neb nekoukej,

co mně už je do ní:

nechtěla’s mne vyprovodit

do Chejnovskejch polí.

</section>

<section>

Do Chejnovskejch polí,

na Bělocky draha:

neměla’s mne, má panenko,

neměla’s mne ráda.

</section>

<section>

Ať je tak nebo tak,

já jsem svobodnej chlap:

já můžu holku milovat,

nebo jí tak nechat. –

</section>

<section>

„Už jsem osiřela,

jako javor v lese:

toho jsem se nenadála,

co ta láska nese.

</section>

<section>

Už jsem osiřela,

jako lípa v poli:

toho jsem se nenadála,

kam můj milej chodi.

</section>

<section>

Už jsem osiřela,

jako v trní růže:

toho jsem se nenadála,

co ta láska může!“

Z Berounska. – Srov. Suš. 836.

### 310.

### Zrušená láska.

(Nápěv 673.)

Teče voda, teče

po potoce křeče:

vzkázala mně moje milá,

že ona mne nechce.

</section>

<section>

Teče voda, teče

na ty pansky mlejny:

což je těžko milovati,

co k libosti nejní!

</section>

<section>

Co k libosti bylo,

to mě opustilo;

a co mne těšit nemůže,

za mnou by chodilo.

</section>

<section>

Už jsem opuštěnej

jako ptáček lesní,

kterej pořád sem tam lítá,

a kam by rád, nesmí.

</section>

<section>

Už jsem opuštěnej

jako ta berlička,

která pořád sem tam lítá,

hledá přítelíčka.

</section>

<section>

Ach holka má milá!

co pak jsi myslila,

že jsi ty tvé svaté sliby,

že jsi je zrušila?

</section>

<section>

Zrušila jsem já je,

to pro lidské řeči:

nyní vidím a poznávám,

že upřímnej nejsi.

</section>

<section>

Zrušila jsem já je,

to pro lidskou hubu:

nyní vidím a poznávám,

že tvoje nebudu.

Z Klatovska.

### 311.

### Ztrestaná neposlušnost.

(Nápěv 653.)

Teče voda, teče

po potoce k řece:

namluvil si mladý hulán

modrooké děvče.

</section>

<section>

Ach mámo, mamičko!

dodejte mně rady:

naučil se za mnou chodit

jeden hulán mladý.

</section>

<section>

„Ach dcero, dcero má!

zanechej hulána:

huláni ti pryč odjedou,

ty zůstaneš sama.“

</section>

<section>

Ach mámo, mamičko!

špatná vaše rada:

já už mám šaty svázané,

půjdu s hulánama.

</section>

<section>

Huláni, huláni!

pěkné koně máte:

já bych s vámi taky jela,

kterého mně dáte?

</section>

<section>

„Žádného jiného,

než toho vraného:

pěkně bude osedlaný,

sedneš si na něho.“

</section>

<section>

Když bylo po roce,

vrátila se k matce,

přinesla si hulaňátko

v strakaté peřince.

</section>

<section>

Ach mámo, mamičko!

pomozte nyníčko:

bude vám moje děťátko

říkati: Babičko!

</section>

<section>

„Ach dcero, dcero má!

špatná moje rada:

nechť tobě nyní pomůže,

s kým jsi radu brala!“

</section>

<section>

Ach Bože, pře-Bože!

co jsem já myslela,

že jsem svou milou matičku

poslechnout nechtěla!

</section>

<section>

Teď jsem osaměla,

jako holubička,

kterážto letí do světa,

hledajíc samečka.

</section>

<section>

Teď jsem osaměla,

jako hruška v poli:

když hrušky jsou očesaný,

ona smutně stoji.

</section>

<section>

Teď jsem osaměla,

jako kůl u cesty:

teprva nyní poznávám,

jaké mám neštěstí!

Z Plzeňska. – Srov. Suš. 316; Kol. II, 160; Meinert 109.

### 312.

### Vrtkavý milý.

(Nápěv 673.)

Tři noci nespala

ani čtvrt hodiny;

stále jen pozor dávala,

jaké jdou noviny.

</section>

<section>

Noviny pořád jdou,

to jedna za druhou:

že ty chodíš, můj holečku,

že chodíš za jinou!

</section>

<section>

Pod Přeštickou věží

tam srdce mé leží,

leží, leží jako kámen –

už je lásce amen!

Z Klatovska.

### 313.

### Žalost.

(Nápěv 139, 328.)

Koulelo se, koulelo

červené jablíčko:

jen se na mě nehněvej,

má zlatá holčičko!

</section>

<section>

Já se na tě nehněvám,

ale je mi líto,

že za jinou chodíváš

přes zeleny žito.

</section>

<section>

Žito, žito, žitečko!

kdo tě bude žíti?

můj milej je daleko,

musím pro něj jíti.

</section>

<section>

Žito, žito, žitečko!

kdo tě bude vázat?

můj milej je daleko,

musím pro něj vzkázat.

</section>

<section>

Trávo, trávo, travičko!

kdo tě bude kosit?

můj milej je daleko,

musím smutek nosit.

Z Hradecka. - Srov. Čel. II, 8.

</section>

<section>

(Nápěv 800.)

Žite– žite– žitečko,

kdo té bude žiti?

má milá je daleko,

musím za ní jiti.

</section>

<section>

„Žite– žite– žitečko,

kdo tě bude vázat?

můj milej je daleko,

musím pro něj zkázat.

Z Klatovska.

### 314.

### Sen.

(Nápěv 782.)

Zdálo mi se té noci

na moji postýlce,

že můj milej odchází

za české hranice.

</section>

<section>

Odchází, ach odchází!

víc se nenavrátí:

kdo ty zimní večery,

kdo mi je ukrátí!

Z Čáslavska. – Srov. Suš. 412.

### 315.

### Zlá rada.

(Nápěv 689.)

U té naší studnice

roste bílá bukvice:

ta bukvice bílá

byla moje milá. –

</section>

<section>

Co, má milá, co ti je,

mé srdéčko rozmilé?

snad ti máti lála,

či se‘s nevyspala.

</section>

<section>

„Ach, mně máti nelála,

i já jsem se vyspala:

ale želím svého

vínku zeleného.

</section>

<section>

Všecky panny s trávy jdou, 

pěkně jedna za druhou:

a já ubožátko

kolíbám děťátko!

</section>

<section>

Zakolíbej, Jeníčku,

zakolíbej chvílčičku,

zakolíbej chvilku,

až vyperu plínku!“

</section>

<section>

Já kolíbat neumím,

za kolíbku se stydím:

kolíbej si sama,

s kým jsi radu brala.

</section>

<section>

„Brala jsem ji v štěpnici,

brala s dvěma mládenci:

ti mně radu dali,

když mne milovali.“

Z Hradecka. – Srov. Suš. 201; Kol I, 266; Lip. I, 208.

### 316. 

### Zrušená láska.

(Nápěv 17.)

Ach žalude, žalude!

jak jsi těžkej na dubě:

pod tebou se celičkej dub

k zemi ohýbe!

</section>

<section>

Vždycky jsi mně sliboval,

když jsi za mnou chodíval,

dokud jsi mě, můj holečku,

ještě miloval.

</section>

<section>

Slibovala mi, jak sluší,

zaklínal se’s na duši,

že se naše věrná láska

nikdy nezruší.

</section>

<section>

Už je láska zrušena,

už je všecka zkažena:

do vodičky do hluboky

je uvržena.

Z Budějovicka.

### 317. 

### Tři kavalírové.

(Nápěv 687.)

U našeho jezera

stojí lipka zelená,

a na tej lipce, na tej zelenej

tři ptáčkové zpívají.

</section>

<section>

Nebyli to ptáčkové,

jsou to kavalírové:

oj raději se o jednu dívčici,

kterej ji z nich dostane.

</section>

<section>

Jeden praví: „Bude má;“

druhej praví: „Jak Bůh dá;“

a třetí praví: „Mé milé srdéčko!

co že jsi ty tak smutná?“

</section>

<section>

Jak pak nemám smutná být?

starého mi kážou vzít:

rozžehlo se srdéčko moje,

nemohu rozveselit.

</section>

<section>

A v tej naší komoře

je tam zelené lože:

oj lože, lože pěkné zelené!

kdo na tobě spát bude?

</section>

<section>

Bude-li tam starý spát,

bodejž rána nedočká;

a bude-li mladý pěkné úrody,

bodejž mu Bůh zdraví dá.

Z Plzeňska. Píseň tato bez pochyby od polských vojáků sem byla přinesena. – Srov. Čel. III, 63; Suš. 369.

### 318.

### Rozchod.

(Nápěv 611.)

V šírém poli hruška stojí

vysoká,

pod ni pěkná bílá růže

vykvětá.

</section>

<section>

Trhej, trhej, má panenko,

ty růže,

nasázej je hochu svému

do lůže.

</section>

<section>

On ti bude na těch růžích

libě spát,

ráno vstane, bude tobě

děkovat.

</section>

<section>

Děkuju ti, má panenko,

děkuju,

před tebou já svůj klobouček

smekuju.

</section>

<section>

„Nesmekej ho, můj Jeničku,

přede mnou:

však oni tě naši páni

odvedou.

</section>

<section>

Odvedou tě pod zeleny 1)

myslivce:

bude tobě místo holky

ručnice.“

</section>

<section>

Žala trávu v suchopáru

metlici,

přišli na ni dva zelení

myslivci.

</section>

<section>

Srp jí vzali, rozlámali:

Jdi domů,

berou tobě potěšeni

na vojnu.

</section>

<section>

„Když ho berou, ať ho berou,2)

mají ho,

však on mně dá zejtra pán Bůh

jinýho.“

Z Plzeňska. –  Srov. Čel. I, 32; Suš. 627.

1) Odvedou tě, můj Jeníčku,

do Prahy,

tam ti dají bílej kabát

a šavli.

</section>

<section>

2) Když ho berou, ať ho berou,

nic nedbám:

však já se tam zejtra ráno

podívám.

</section>

<section>

Proč pak vy mně potěšení

béřete?

co pak víc svobodné chasy

nemáte?

</section>

<section>

Prala plínky u studýnky,

plakala:

ach kýž jsem tě byla raděj

neznala!

Jiný konec:

„Když ho berou, ať ho berou,

ať je tam:

však já ho tam na té vojně

nenechám.

</section>

<section>

Nenechám ho na té vojně

bojovat,

aby mohl svou panenku

milovat.“

</section>

<section>

Miluju tě, má panenko,

miluju:

ale zejtra na koníčku

odjedu.

</section>

<section>

Žala trávu na rybníce –

srp tupěj:

„Jen ty mně ho, můj Jeníčku,

naklepej.“

</section>

<section>

On naklepal, on nabrousil –

nechce žít:

protože tě, má panenko,

nechce mít.

</section>

<section>

Pila pivo, pila víno

z korbele:

„Ach že jsem se nenadála

fortele!“

Z Berounska.

### 319. 

### Nemysli si na mě.

(Nápěv 617.)

Svit, měsíčku, pomaličku

na ten panskej dvůr:

nemysli si, moje milá,

abych já byl tvůj.

</section>

<section>

Jiní žito zpodsívali,

já bych plívy bral:

nemysli si, moje milá,

abych si tě vzal!

Z Prachenska. – Srov. Suš. 332.

### 320. 

### Žel opuštěné.

(Nápěv 617.)

Svit, měsíčku, polehoučku

na ten panský háj:

nemysli si, má zlatá panenko,

abych si tě vzal.

</section>

<section>

Šel jsem lesem, byl jsem vesel,

zpíval jsem sobě;

uslyšel jsem smutný nářek

od panenky mé.

</section>

<section>

Ona stála pod stromečkem,

neviděl jsem jí;

hodila na mě jablíčkem,

ozvala se mi. –

</section>

<section>

Pod háječkem nad sádečkem

roste májoví:

kam jsi dala, má panenko,

růže červeny?

</section>

<section>

„Růže červeny povadly,

věnce nemůž vít:

nemyslete, potěšení moje,

že vás musím chtít.

</section>

<section>

Co je po tej rozmaríně,

která nevoní:

co je po vás, potěšení moje,

když máte jiny!

</section>

<section>

Co je po tej levanduli,

která nekvěte:

Co je po vás, potěšeni moje,

když mne nechcete!“

</section>

<section>

Pod vršíčkem na dědince

byla zahrada;

chodila tam má panenka,

kvítí trhala.

</section>

<section>

Když kytičku natrhala,

tu zaplakala:

„Kýž jsem tebe, potěšení moje,

byla neznala!“

Z Chrudimska. – Srov. Čel. III, 23, 39.

### 321.

### Pozdní bych.

(Nápěv 617.)

Sviť, měsíčku, polehoučku

na ten černý les:

nemysli si, má panenko,

že k vám přijdu dnes.

</section>

<section>

Sviť bleďoučký, svit měsíčku,

na ten panský dvůr:

nemysli si, má panenko,

že já budu tvůj.

</section>

<section>

Když jsem já k vám chodívával,

ty’s plakávala;

panímáma mne vítala,

ty’s mne nechtěla.

</section>

<section>

Nynčko bysi ráda chtěla,

už nemáš koho:

tenkrát já si osedlávám

koně vraného.

</section>

<section>

Tamhle stojí kůň můj vraný,

na něm bílý plást:

co ty tomu, má panenko,

co tomu říkáš?

</section>

<section>

„Což bych tomu smutná řekla,

jsem´t sama vinna;

neb jsem sama ten plást bílý

ti způsobila!“

Z Plzeňska. – Srov. Čel. I, 36.

### 322.

### Žežulička.

(Nápěv 770.)

Zakukala žežulička

v lese v oboře,

ach, v lese v oboře!

zaplakala má panenka

doma v komoře,

ach, doma v komoře!

</section>

<section>

Proč pak pláčeš a naříkáš?

vždyť ty budeš má:

až žežulka o vánocích

třikrát zakuká.

</section>

<section>

„Jak pak nemám naříkati,

když nebudu tvá:

vždyť žežulka o vánocích

nikdy nekuká!

</section>

<section>

Vyrostla mi rozmarinka

pěkná zelená:

měla jsem já milovníčka –

už ho má jiná!“

Z Chrudimska. – Srov. Suš. 403; Kol. II, 121; Voj. II, 170.

### 323.

### Odjezd milého.

(Nápěv 610.)

Stojí hruška v šírém poli,

vrch se jí zelená;

pod ni se pase kůň vraný,

drží ho má milá.

</section>

<section>

Proč, má milá, dnes pasete

z večera do rána?

„Kam, můj milý, pojedete,

já pojedu s váma.“

</section>

<section>

Och já pojedu daleko,

přes ty modré hory:

kýž jsem byl nikdy nepoznal,

co mé srdce bolí!

</section>

<section>

Och já pojedu daleko,

přes vody hluboké:

kýž jsem byl nikdy nepoznal

panny černooké!

</section>

<section>

Och já pojedu daleko,

do světa šírého:

kýž jsem byl nikdy nepoznal

srdce falešného!

Z Bydžovska.

### 324.

### Posekaná milá.

(Nápěv 274.)

Když jsem já šel kolem lesa,

byla velká rosa;

sed jsem si tam pod stromeček,

poslouchal jsem kosa.

</section>

<section>

Kose, kose, černý ptáče!

ty líbezně zpíváš,

všecky panenky s trávy jdou,

ty se na ně díváš.

</section>

<section>

Všecky panenky strávy jdou,

jenom moje nejde:

ona se tam posekala,

ona jí krev ujde.

</section>

<section>

Já zapřežu čtyry koně,

pojedu si pro ni;

povezu ji k doktorovi,

který rány hojí.

</section>

<section>

„Pane doktor, já vás prosím,

vyhojte vy mně ji:

já od ní chci zaplatí ti

jako od svy mily.“

Z Klatovska.

</section>

<section>

(Nápěv 274, 538.)

Všecky panenky s trávy jdou,

jenom jedna nejde:

ona se tam posekala,

ona jí krev ujde.

</section>

<section>

Zapřáhněte čtyry koně, 1)

a dojeďte pro ni;

dovezte ji k doktorovi,

ať jí rány zhojí.

</section>

<section>

Náš pan doktor doma není,

jen jeho mládenec:

pan doktor jel do kláštera

pro zelený věnec.

</section>

<section>

V klášteře tvojí panence

věnečků nevijou:

to pro tebe, nevěrnice,

že máš holku jinou!

Z Táborska.

1) Zapřáhněme koně vraný,

pojedeme pro ni;

dovezem ji do Mělníka

k panu doktorovi.

Aneb:

odvezem ji k felčarovi, on mi ji vyhojí.

Aneb:

nežli pro ni dojedeme,

zatím bude po ní.

Z Berounska.

### 325.

### Tři panenky.

(Nápěv 406, 473.)

Nad Dunajem, pod Dunajem,

na zelenej louce

hrály jsou tam tři panenky,

hrály tam o věnce.

</section>

<section>

Jedna byla Kateřinka

a druhá Madlenka,

třetí tu já nejmenuju –

byla má panenka.

</section>

<section>

Já jsem ji vzal za ručičku,

vzal jsem ji za obě:

Pojed, holka, pojeď se mnou,

poplavem po vodě.

</section>

<section>

„A já nechci, nepojedu,

ty jsi šelma zrádce:

pošlapala mně marijánku

v tej naší zahrádce.“

</section>

<section>

Ta marjánka, rozmarýnka

modrým kvítkem květe:

připravila mě o věneček,

co mi máma řekne!

</section>

<section>

Já ho nemám, ty ho nemáš,

nemáme ho oba:

půjdem-li ho sobě koupit,

kdo pak nám ho prodal“

Z Klatovska. – Srov. Suš. 257.– Počátek také takto:

Když jsem plynul po Dunaji

k zelenému háji,

viděl jsem tam tři panenky,

o věnečky hrály.

</section>

<section>

Jedna byla Rakušanka,

ta druhá Moravka;

třetí jmenovati nechci –

byla má panenka atd.

Z Berounska.

### 326.

### Nevěrník.

(Nápěv 414.)

Nad vršečkem, pod vršečkem

stály jsou tam dvě panny:

já jsem jim dal pozdravení,

ony neděkovaly.

</section>

<section>

Jednu jsem vzal za ručičku,

druhou jsem vzal za obě:

Podívej se, má panenko,

podívej ty se na mě.

</section>

<section>

„Já se na tě nepodívám,

já se na tebe hněvám:

připravil´s mne o věneček,

který posavad nemám.

</section>

<section>

O věneček o zelený,

z rozmarínky pletený,

který jsem ti ráda dala,

že’s byl mé potěšeni.“

</section>

<section>

Co mně budeš, má panenko,

co mně budeš vinšovat,

až já budu s jinší holkou

po procházkách chodívat?

</section>

<section>

„Vinšuju ti tolik štěstí,

abys dlouho živ nebyl,

až pojedeš na koníčku,

aby si hlavu srazil!“

Z Klatovska.

### 327.

### Opuštěná.

(Nápěv 753.)

Vyrostla mně bílá růže,

trhat já ji nebudu:

milovala jsem Vojtíška,

milovat už nebudu.

</section>

<section>

Milovala jsem ho věrně,

v srdci jsem ho nosila;

toho jsem se nenadála,

žeby láska šálila.

</section>

<section>

Šel můj milej po ulici,

měl klobouček na stranu;

lidé jsou mu povídali:

Tamhle vidíš svou pannu.

</section>

<section>

„Nemluvte mně, lidé, o ní,

hledět na ni nemohu;

jak ji spatřím jedním okem,

sklopím hlavu hned dolu.“

</section>

<section>

Když jsi na mě hledět nemoh,

proč jsi za mnou chodíval?

já jsem tebe neprosila,

abys ty mne miloval.

</section>

<section>

Měl jsi dvéře otevřeny

do srdce upřímného:

ale nyní jsou zavřeny,

nepřijdeš víc do něho!

</section>

<section>

Což pak jsem ti udělala,

že mne teď nenávidíš?

vždyť jsem ta, která jsem byla,

proč pak se za mě stydíš?

</section>

<section>

To mám já teď za upřímnost,

kterou jsem k tobě měla;

pro tebe bych, nejmilejši,

krev byla vycedila!

</section>

<section>

Rozpomeň se, nejmilejši!

na tvoje slibování:

že tě bude pán Bůh trestat,

nedá ti požehnání.

</section>

<section>

Rozpomeň se, nejmilejši!

na moje mladá léta:

léta s tebou jsem ztratila –

po radosti je veta!

</section>

<section>

Živobytí bych si vzala,

však jsem si ho nedala:

věčnost věčší, než celý svět,

toho jsem se lekala.

Z Bydžovska. Píseň městská. – Srov. Kol. II, 215.

### 328.

### Rozmarína.

(Nápěv 297.)

Když jsem šel skrz dubový les,

přepadla mne dřímota;

a do rána mně za hlavou

rozmarina vykvetla.

</section>

<section>

Pořezal jsem všecky pruty

rozmaríny zelené,

pustil jsem je po vodičce,

po vodičce studené.

</section>

<section>

Která panna lovit bude

rozmarínu zelenou,

ta mou nejmilejši bude

za vodičkou studenou.

</section>

<section>

Šly panenky ráno k řece,

do věder nabíraly:

v tom ty pruty z rozmaríny

k samé lávce plavaly.

</section>

<section>

Ta mlynářovic Anička

po prutech se nahnula,

a nešťastná holubička

do vodičky spadnula. 1)

</section>

<section>

Zvoní, zvoní troje hrany,

co to asi znamená?

povězte mi, vy ptáčkové!

snad to není má milá?

</section>

<section>

„Tvou milou, tvé potěšení

do rakve ti skládají,

čtyři muži v černém rouše

do hrobu ji dávají.“

</section>

<section>

Ach, můj Bože nejmilejši!

ty’s mi vzal mou nevěstu!

povězte mi, vy ptáčkové,

k jejímu hrobu cestu.

</section>

<section>

„Za vrchem tam v kostelíčku

zpívají v kůru kněží;

pět kroků za kostelíčkem

v hrobě tvá milá leží.“

</section>

<section>

Tam já půjdu, plakat budu,

na ten tmavý hrob sednu,

a pro tebe, má panenko,

těžké hoře ponesu.

</section>

<section>

Těžké já ponesu hoře,

až mne smrt vysvobodí,

a věneček z rozmarýny

na můj příkrov položí!

Z Berounska. – Srov. Čel. T, 12.

1) S místem tímto srovnej první polovici písně „Kytice“ v rukopisu Kralodvorském.

### 329. 

### Pasačka koní.

(Nápěv 504.)

Pásla má milá koníčky,

pásla má milá koně,

jen vždycky po záhoníčku,

jen vždycky po záhoně.

</section>

<section>

A když na konec dopásla,

obrátila je zase,

že ona jich pást nebude,

ať si je pase kdo chce.

</section>

<section>

Ještě si jednou zavejsknu

za tím zeleným lesem,

aby věděla má milá,

aby věděla, kde jsem.

Z Berounska. – Srov. Čel. I, 25.

Píseň tato spojuji brzy s číslem 330 brzy s 331, a však také každou jich samu o sobě zpívají.

### 330. 

### Pravá a nepravá láska.

(Nápěv 504.)

Na jednom poli pšenička,

na druhém poli žito:

pověz mně, pověz, má milá!

kterého je ti líto?

</section>

<section>

„Toho mi není nic líto,

co má ty černý oči;

neb on se za mne stydíval,

chodíval ke mně v noci.

</section>

<section>

Ach! toho je mně nejlítěj,

co má ty vraný koně;

neb on se za mne nestyděl,

chodíval ke mně ve dne.“

Z Táborska. – Srov. Čel. I, 26.

### 331.

### Marné čekání.

(Nápěv 504, 747.)

Vyjdu si já na vršíček,

a ještě se podívám,

vorá-li tam kde můj chlapec,

já si na něj zavolám.

</section>

<section>

Pojeď, chlapče, pojeď domů,

nech už toho vorání!

neb mne bolí má hlavička

od samého čekání.

</section>

<section>

Čekala jsem, nespala jsem,

čekala jsem na tebe:

nemohu bejt, můj Jeničku,

nemohu bejt bez tebe!

</section>

<section>

„Leť, ty ptáčku! přes ty lesy,

pozdravuj tam mou milou,

aby na mne nečekala,

že já už zas mám jinou.

Z Berounska. – Srov. Čel. I, 218.

### 332.

### Marné volání.

(Nápěv 539.)

Pojeď, chlapče, pojeď domů,

nech už toho vorání;

už mě bolí má hlavička

od samýho volání.

</section>

<section>

„Nechci, nechci, nepojedu,

eště mám záhon vorat:

však si ani nemusela

tak dlouho na mě volat.“

Z Budějovicka.

</section>

<section>

(Nápěv 538, 747.)

Pojed, chlapče, pojeď domů,

zanech toho vorání;

dyť už mě má hlava bolí

vod samýho volání.

</section>

<section>

„A já nechci, nepojedu,

eště mám záhon vorat:

co pak jsi se nestyděla

před lidma na mě volat?“

</section>

<section>

Ty se‘s taky nic nestyděl 1)

před lidma za mnou chodit:

když jsem šla z hospody domu,

ty’s mě šel vyprovodit.

</section>

<section>

„Tu máš, holka, tu máš dukát,

to za ten stezníček můj:

abysi mně nemohla říct,

že jsem já milovník tvůj.“

</section>

<section>

A já nechci žádnej dukát,

ani žádny peníze:

já té chci mít, můj holečku,

já tě chci mít za muže.

Z Klatovska.

1) Proč pak bych já se styděla

před lidma na té volat?

když se’s taky nic nestyděl

před lidma mě milovat.

### 333.

### Výmluva.

(Nápěv 88, 89.)

Časně ráno za svítání

šla na louku trávu žít;

ohlídla se a viděla

milého za sebou jít.

</section>

<section>

Pojď, pospěš, můj nejmilejší!

ať mne brzo dohoníš;

musím já ti něco říci,

čemu ty se popíš.

</section>

<section>

Panímáma ráno vstala,

praví: Dcero, co je ti?

krásu tratíš, celá’s bledá,

snad musíš užívati?

</section>

<section>

Co jsem měla smutná říci,

bych jí odpověděla?

v kříži jsem se polámala,

když jsem trávu nosila.

Z Prachenska a z Klatovska.

### 334.

### Odchod milého.

(Nápěv 88.)

Až já odtud pryč pojedu,

bude pro mě velkej pláč:

budou pro mě holky plakat,

které jsem já míval rád.

</section>

<section>

A já taky plakat budu,

až já odtud pryč pudu:

pannu, kterou jsem miloval,

víc milovat nebudu.

</section>

<section>

Vykoukala z okýnečka,

byla jako z růže květ;

černé oči utírala,

že se ji svět nepoved.

</section>

<section>

Neplač, nekvil, nenaříkej,

přijdu já k vám brzičko:

přijdu ještě zejtra ráno,

dřív než vyjde sluníčko.

</section>

<section>

Vy hodiny, ach hodiny!

co jste mi to vyvedly,

že jste vy mne s mou panenkou.

tak na krátce rozvedly?

</section>

<section>

Jak rozvedly, tak rozvedly,

už nás víc nesvedete:

a vy mily černý, oči,

kdy se dost vypláčete?

Z Prachenska.

### 335.

### Láska nestálá.

(Nápěv 414.)

Ku Praze je cesta dlouhá,

stromkama je sázená:

sázela je moje milá,

když mě vyprovázela.

</section>

<section>

Sázela je s rozmarínkou,

s pěkným bílým jetelem:

na zněmení naší lásky,

že my svoji nebudem.

Z Klatovska.

### 336.

### Rozloučení.

(Nápěv 747.)

Teče voda od Skuhrova,

ze břehů ven vyvstala:

prala tam má milá šaly,

voda jí je pobrala.

</section>

<section>

Když pobrala, ať pobrala,

já jich hledat nepudu:

a to proto, má panenko!

že já už tvůj nebudu.

</section>

<section>

Šel jsem já k vám jedenkráte,

ty jsi stála ve vokně:

věděla´s, že mé srdéčko

p žalostí nepukne.

</section>

<section>

Šel jsem já k vám zas po druhý,

ty jsi stála před domem:

dobře lidi povídali,

že my svoji nebudem!

</section>

<section>

Když nebudem, ať nebudem,

jen když není vina má:

já jsem k tobě byl upřímný,

a ty’s byla falešná.

Z Berounska.

### 337.

### Rozloučení.

(Nápěv 504.)

Pověz ty mi, má panenko,

pověz ty mi upřímně,

kdo k vám chodí, má panenko,

kdo k vám chodí mimo mě?

</section>

<section>

„Ach k nám žádnej nechodívá,

není cesta šlapaná:

jen po který my chodili –

a ta nám už zarostla.

</section>

<section>

Zarostla nám rozmarínkou,

samým drobným jetelem:

to nám jisté za znamení,

že my svoji nebudem.“

</section>

<section>

Když nebudem, ať nebudem,

však jsme oba svobodni:

nebudem se trestu báti,

že jsme byli nevěrni.

</section>

<section>

Ten prstýnek, co’s mi dala,

já ho nosit nebudu:

hodím já ho do potoka,

vší starosti pozbudu.

</section>

<section>

A ten šátek, co’s mi dala,

nechám si na památku:

abych vždycky pamatoval

na tvou falešnou lásku.

Z Táborska.

### 338.

### Všední láska.

(Nápěv 539.)

Můj koníček pěkný vraný,

na něm pentle zelená:

pověz ty mně, má panenko,

jsi-li ke mně upřímná?

</section>

<section>

„Já jsem k tobě upřímnější,

než ty ke mně, můj milej:

všedního dne k nám chodíváš,

a v neděli jdeš k jinej!“

Z Budějovicka.

### 339.

### Trápení pro milou.

(Nápěv 539.)

To soužení, to trápení,

to je všecko pro tebe:

že jsem musel nalámati

sedům sáhů kamene.

</section>

<section>

Sedům sáhů kameníčka,

vosům sáhů dři víčka:

k tomu je mé připravila

moje zlatá hubička!

Z Budějovicka.

### 340. 

### Suchá lípa.

(Nápěv 133.)

Až se bude suchá lípa

u Nymburka zelenat,

přijď se na mě, má panenko,

přijď se na mě podívat.

</section>

<section>

Už já více po Mělníce

procházet se nebudu:

miloval jsem jedno děvče,

víc milovat nebudu.

Z Boleslavska. – Úlomky písní delších.

### 341. 

### Návštěva na hřbitově.

(Nápěv 496.)

Panímámo! kde je vaše dcera?

já jí přišel navštívit;

tři léta minuly, co jsem jí neviděl,

já se přišel potěšit.

</section>

<section>

„Naše dcera na hřbitově leží,

tam je její postýlka:

nemysli si více, Jeníčku rozmilý,

že bude tvá manželka!“

</section>

<section>

Jak ta slova máti promluvila,

duch se ve mně zatajil,

že toho stvoření na světě už není,

po němž touží srdce mý.

</section>

<section>

Panímámo! ukažte to místo,

kde mou milou hledat mám;

já na hřbitov pudu, pilně kopat budu,

ať ji ještě uhlídám.

</section>

<section>

Jak jsem jen krok na hřbitov udělal,

spatřil jsem tam hrob nový;

dvě růže červeny daly mně znamení,

že tu srdce mé leží.

</section>

<section>

Ptám se já vás, červené růžičky!

je-li tu hrob mé milé?

Růže se sklonily, znamení mně daly,

že tu leží srdce mé.

</section>

<section>

Vstaň, má milá, mé zlaté srdéčko!

promluv ke mně slovíčko!

„Já bych ráda vstala, k tobě promluvila –

mám zemdlené srdéčko.“

</section>

<section>

Ach já smutné, nešťastné stvoření

na tomto bídném světě!

uschnula mně růže, srdci milá tuze,

více mně nepokvěte.

</section>

<section>

Odpočívej v tomto tmavém hrobě,

já jdu už od tebe pryč;

tvé růžové tváře jako ranní záře

nespatřím už nikdy víc!

</section>

<section>

Přenešťastný ty Jičínsky luka,

po kterých jsem chodíval,

když jsem svou panenku, krásnou holubinku,

za ručičku vodíval!

</section>

<section>

Přenešťastná ta Jičínská brána,

přenešťastná silnice!

protože nepřála, milovat nedala,

co těšilo mé srdce.

</section>

<section>

Přenešťastní takoví rodiče,

kteří dítkám zbraňují!

oni jim zbraňují, vzíti se nedají,

do hrobu je svrhují.

Z Jičínska. – Srov. Čel. I, 55.

### 342.

### Mniška.

(Nápěv 271.)

Když jsem já k vám chodívával,

pod okýnkem vaším stával,

na to nepomyslil jsem,

že my svoji nebudem.

</section>

<section>

Vila´s věnce k milováni

ze zelené rozmaríny;

vila’s, ale nesvila,

co’s, má milá, myslila?

</section>

<section>

„Myslila jsem sama sobě,

že se nedostáném k sobě;

myslila jsem a myslím,

že tě opustit musím.

</section>

<section>

Chtěli jsou mně svatbu strojit,

já nechtěla k tomu svolit:

že jsem sobě měla vzít,

co nechtělo srdce mít.

</section>

<section>

Chtěli jsou mně svatbu strojil,

já nechtěla k tomu svolit:

nyní už ji chystají,

už mi vlasy stříhají.

</section>

<section>

V klášteře tam na dolině

dám se zavřít dobrovolně,

na vzdory tomu světu

ve mladosti mé květu.

</section>

<section>

Přijď, můj milý, se podívat,

až já budu v kuru zpívat,

až mne budou oblíkat,

Černý hábit připínat.

</section>

<section>

Ze světských šatu mne svlečou,

do habitu mne oblečou,

svatý kříž mně podají,

růženec mi chystají.

</section>

<section>

Po klášteře budu chodit,

růženec se budu modlit,

milovati krucifix:

na svět nezpomenu víc.

</section>

<section>

Odstup již, ženichu světský!

přistup ženichu nebeský!

toběť jsem již oddána,

budiž moje ochrana!“

Z Berounska. Píseň městská. – Srov. Suš. 758; Kol. I, 186.

### 343.

### Verbováni.

(Nápěv 485.)

Co, mládenci, co děláte,

že tak dlouho nevstáváte?

chtěli vás tu zverbovat,

já nedala vás volat.

</section>

<section>

„Dobře´s, holka, udělala,

že’s nás volal nenechala:

kdybys byla volala,

byla bys litovala.“

</section>

<section>

Na dva bubny bubnovali,

když Vojtíška verbovali;

na dvě trouby troubili,

když ho k sobě loudili.

</section>

<section>

Nevěděl on, co má dělat,

má-li se jim dál zverbovat:

bubnovali, troubili –

až ho přec odloudili.

Z Berounska.

### 344.

### Falešní lidé.

(Nápěv 776.)

Zatmělo se mně slunéčko,

ach kdo potěší,

moje znej milejší,

mé zarmoucené srdéčko!

</section>

<section>

Zatmělo se mně ze všech stran,

že mnoho falešných

a málo upřímných,

že mnoho falešných lidí mám.

</section>

<section>

Nemohu nikam vyjiti,

aby mne nemohli

ti lidé falešní,

aby mne nemohli soudili.

</section>

<section>

Ach suďte, suďte, jak sluší:

záplat vám to pán Bůh,

vy lidé falešní,

záplat vám to pán Bůh na duši.

</section>

<section>

Na duši, tak i na těle,

proto že jste všichni,

i ti mí přátelé,

proto že jste všichni proti mně!

Z Prachenska.

### 345. 

### Toužení.

(Nápěv 776.)

Letěla tady labutě:

ach kterak se máš,

můj znej milejší,

ach kterak se máš ve světě?

</section>

<section>

„Lepší mi ve světě býti,

nežli po tobě,

potěšení moje,

nežli po tobě toužiti.

</section>

<section>

Toužení, to je velká moc:

ještě je větší,

potěšení moje,

ještě je větší, než nemoc.

</section>

<section>

V nemoci pošlu k lékaři:

ale toužení,

moje potěšení,

to mne přivede na máry.

</section>

<section>

V nemoci pošlu k doktoru:

ale toužení,

moje potěšení,

to mne přivede do hrobu.“

Z Prachenska. – Srov. Suš. 411.

### 346. 

### Tajná příčina.

Má panenko, co´s dělala,

že jsi se tak porousala? –

„Trávu žala, můj holečku,

trávu žala.“

</section>

<section>

Však jsem já ji taky žal,

přece jsem se nezrousal? –

„Rosa byla, můj holečku,

rosa byla.“

</section>

<section>

Má panenko, co jsi jedla,

že jsi mně tak hrubě zbledla? –

„Drobny ryby, můj holečku,

drobny ryby.“

</section>

<section>

Však jsem já je taky jed,

přece jsem já tak nezbled? –

„Hořký byly, můj holečku,

hořký byly.“

</section>

<section>

Má panenko, co jsi pila,

že jsi krásy své pozbyla? –

„Z louže vodu, můj holečku,

z louže vodu.“

</section>

<section>

Však jsem já ji taky pil,

přece jsem jí nepozbyl? – 

Kalná byla, můj holečku,

kalná byla.“

</section>

<section>

Má panenko, co tě bolí?

pošleme ti pro doktory.–

„Všechno všudy, můj holečku,

všechno všudy.“

</section>

<section>

Jak doktoři přijeli,

hned příčinu věděli:

zdráva byla, syna měla,

kolíbala.

Z rukopisu 17 věku.

### 347.

### Láska nad statek.

(Nápěv 544.)

Pověz mně, má milá rozmilá!

proč ti paňmáma brání?

„Brání mně pro tebe,

potěšení moje,

že nemáš pole žádny.“

</section>

<section>

Ač nemám políček ani luk,

přece jsem na světě rád

může mně pán Bůh dát,

že budu milovat

děvče jak karafiját.

</section>

<section>

Karafiját pěkný červený

ten svoji krásu mění:

ty pak myslíš sobě,

potěšení moje,

že už nad tebe není.

</section>

<section>

Dost jsem se za tebou nachodil,

dost jsem já pro tě vystál:

když jsi mi od Boha

souzena nebyla,

přece jsem tě nedostal.

</section>

<section>

Když jsi mne pro lásku nechtěla,

pro statek o tě nedbám:

když jsi mne nechtěla,

má milá rozmilá,

pošlapu cestu jinam!

Z Berounska. – Srov. Čel. II, 86; Krol. II, 244.

</section>

<section>

(Nápěv 191.)

Pověz mně, och má znej milejší!

proč pak tě váši brání?

„Bráni mě pro tebe, můj chlapče!

že nemáš pole žádny.“

</section>

<section>

Třebas já pole, luky neměl,

přece jsem na světě rád:

pán Bůh mně může dát milovat

dívčici jak krafíját.

Z Domažlicka.

</section>

<section>

(Nápěv 736.)

Což pak se, má milá, domníváš,

že jsi ty sama v světě?

nejedna matička dceru má,

že jako růže květe!

</section>

<section>

Což pak se, má milá, domníváš,

že se tě budu prosit?

když ještě císař pán koně má,

kterej mě může nosit!

Z Budějovicka.

### 348.

### Pozdravení.

(Nápěv 736.)

V Klášteře koníčky kšírujou,

v Srníně jedou vorat:

zkažte tam mou milou rozmilou,

zkažte ji pozdravovat!

Z Budějovicka.

Roudničtí sedláci vorají,

Sedlečtí jedou vorat:

zkázal tě, panenko, tvůj milej

nastokrát pozdravovat.

Z Táborska.

### 349.

### Smutná cestička.

(Nápěv 198, 469.)

Jedna je cestička k Táboru,

druhá je od Tábora:

já tam tou cestičkou nepudu,

já bych tam zabloudila.

</section>

<section>

Já tam tou cestičkou nepudu,

já bych tam zabloudila:

pase tam můj milej koníčky,

já bych ho zarmoutila.

Z Prachenska. – Srov. Čel. I, 66.

### 350.

### Zármutek.

(Nápěv 191, 198.)

Daleké široké políčka!

což jste se zelenaly?

když jste mne potěšit měly,

vy jste mne zarmoutily!

</section>

<section>

Má zlatá stezičko uzoučká,

což je mi líto tebe!

když já si na tě zpomenu,

bolí mne srdce v těle.

</section>

<section>

Což je ta stezička ouzká,

kterou jsem chodívával!

což je ta panenka hezká,

kterou jsem milovával.

</section>

<section>

Když jsem s mou milou chodíval

do těch Hradeckejch polí,

o lásce jsem s ní rozmlouval,

teď mě mé srdce bolí!

</section>

<section>

Bolí mé srdéčko, bolí,

teprva poboluje:

že si má panenka milá

jiného oblibuje.

</section>

<section>

Co jsem se za tebou nachodil,

kolik jsem nocí nespal: 

když jsi mi souzena nebyla,

přece jsem tě nedostal!

Z Budějovická a z Plzeňska.– Srov. Čel. 1,66.

### 351.

### Smutek.

(Nápěv 14.)

Ach vyletěl je z hory pták:

ach proč pak jsi ty,

má z nejmilejší,

smutná tak?

</section>

<section>

„Kterak nemám smutná býti:

když je mně usnul

můj znejmilejší

do smrti!“

Z Budějovicka.

### 352.

### Nehoda.

(Nápěv 735.)

Vosy, vosy, vosy, sršáni

vyletěli na mě ze skály,

ze skály, ze skály,

ze skaličky,

když jsem šel onehdy

od hubičky.

Z Klatovska.

### 353.

### Zrušena láska.

(Nápěv 723.)

Vímť já domeček, 1)

a v něm okénko,

pod kerým jsem stával,

na tebe volával:

Spíš-li, panenko?

</section>

<section>

„Nespím, ach nespím! 2)

dobře tě slyším;

jenom že já tobě,

potěšení moje,

otevřít nesmím.“

</section>

<section>

Proč bys nesměla?

Vždyť nejsi sama,

ani ti nebrání,

potěšení moje,

tvá panímáma.

</section>

<section>

Když neotevřeš,

s pánem Bohem lež:

nepřijdu já k tobě,

potěšení moje,

do roka podnes.

</section>

<section>

Nežli rok vyšel,

už zase přišel:

jen že u své milé,

holky roztomilé,

lásky nenašel.

</section>

<section>

Ach holka milá,

co jsi myslila,

že jsi naši lásku,

můj zlatej obrázku,

že’s ji zrušila?

</section>

<section>

„Zrušila jsem ji

ne o své vině:

že jsou nás podvedli,

od sebe rozvedli

falešní lidé.

</section>

<section>

Zrušila jsem ji

pro lidské řeči:

že jsou mi nepřáli,

milovat nedali

tvých černých očí.“

Z Plzeňska. – Srov. Čel. III, 47; Suš. 89; Kol. I, 187.

1) Ach nejmilejši zlaté okýnko!

2) Spala jsem, nespím.

### 354.

### Lítost.

(Nápěv 289.)

Když jsem plela len,

nevédéla jsem,

co mě mé srdéčko bolí:

že mně můj milej vypoví,

nevěděla jsem.

</section>

<section>

Když jsem plela mák –

škoda nastokrát,

škoda toho milování,

že netrvá do skonání,

škoda nastokrát!

Z Hradecka. – Srov. Suš. 260; Čel. I, 86; Kol. I, 311.

### 355.

### Šlechetná dcerka.

(Nápěv 328, 722.)

Krásně jsem já dcerka

z rodu chudobného:

přece chtít nebudu,

ani si nevěrnu

mládence každého.

</section>

<section>

Mládence každého,

kterej pyšně chodí:

ten by si nevšímal,

ten by si nevšímal

mý matičky chudý.

</section>

<section>

Má matička chudá

těžko mne chovala,

za jeden groš, za dva

za jeden groš, za dva

chleba kupovala.

</section>

<section>

Když mne vychovala,

lidi nás sužujou,

mně i mej matičce,

mně i mej matičce

srdce zarmucujou.

Berounska. – Srov. Čel. II, 12.

### 356.

### Dívčí žalost.

(Nápěv 154, 722.)

Ach, kýž jsem za vodou,

za vodou studenou!

dala bych si ulejt,

dala bych si ulejt 

roubu, to stříbrnou.

</section>

<section>

Zatroubila bych,

zaplakala bych,

na svého milého,

na neupřímného,

zavolala bych.

</section>

<section>

„Ach, dcero má milá!

co pak jsi myslila,

že jsi pro jednoho

hocha falešného

tak se zarmoutila?“

</section>

<section>

Ach! té mojí lásky

neuhasí ve mně

ani ten deštíček,

ani ten deštíček,

co se přes les žene.

</section>

<section>

Co se přes les žene,

přes zelené pole,

tam kde vorávalo,

když za mnou chodilo,

potěšení moje.

</section>

<section>

Já byla upřímná,

ty jsi byl falešný:

Bůh ti štěstí nedá,

Bůh ti štěstí nedá

v tom jiném manželství.

</section>

<section>

Bůh ti štěstí nedá

na tom tvém statečku:

že jsi mne oklamal,

že jsi mne oklamal

chudobnou děvečku! –

</section>

<section>

Ty hvězdičko tmavá!

kdybys slzy znalá,

a měla srdíčko,

má zlatá hvězdičko,

jiskry bys plakala!

</section>

<section>

Plakala bys se mnou,

plakala noc celou,

že pro věno zlaté

nevěsty bohaté

s milým mne rozvedou.

Z Berounska – Srov. Čel. II, 13, 14.

### 357.

### Loučení.

(Nápěv 356.)

Loučení, loučení!

což je to těžká věc,

když se musí rozloučiti,

když se musí rozloučiti

s panenkou mládenec.

</section>

<section>

Když jsme se loučili,

obá jsme plakali,

obá jsme si bílým šátkem,

obá jsme si bílým šátkem

oči utírali.

</section>

<section>

Když jsme se loučili

pod zeleným dubem:

vždycky jsem ti říkávala,

že ta láska není stálá,

že svoji nebudem.

</section>

<section>

„Až ten dub pokvěte 1)

bílou ratolestí,

tenkrát budu, má panenko,

tenkrát budu, má panenko,

smutek pro tě nésti.

</section>

<section>

Ponesu ho tejden, 2)

popláču každej den:

nikdy však nezapomenu,

nikdy však nezapomenu,

že jsem já rád tě měl.“

Z Berounska. – Srov. Čel. I, 62; Suš. 453; Kol. I, 120.

1) Až já půjdu lesem,

budu plakat hlasem:

dám si klobouček na stranu,

na panenku zapomenu

a budu zas vesel.

</section>

<section>

2) Ponesu smuteček,

nakoupím pentliček:

na klobouk si jich navážu,

v hospodě se všem ukážu,

že jsem mládeneček.

### 358.

### Loučení.

(Nápěv 356.)

Což je ta láska zlá,

když se milují dvá:

když se mají rozcházeti,

naříkají obá.

</section>

<section>

Když jsme se loučili

v zeleném háječku:

co jsem pro tebe vystála,

můj zlatej holečku!

</section>

<section>

Když jsme se loučili

pod zelenou jedlí:

přenešťastní jazykové,

že jsou nás rozvedli!

</section>

<section>

Když jsme se loučili

pod zeleným dubem:

vždycky jsem ti říkávala,

že svoji nebudem.

</section>

<section>

Ruku mu podala,

do pláče se dala:

Kýž jsem tebe, můj holečku,

byla nepoznala!

Z Čáslavska.

### 359.

### Nešťastný den.

(Nápěv 745.)

Včera neděle byla,

já jsem doma nebyla:

žala jsem travičku

v zeleném háječku –

svátek jsem nesvětila.

</section>

<section>

Než jsem trávy nažala,

celá jsem se požala:

proto že, Jeničku!

falešnou hubičku

od tebe jsem dostala.

</section>

<section>

V háji travičku žití –

nechtějte to činiti,

panny a mládenci

s zelenými věnci!

můžete se požiti.

</section>

<section>

Včera přenešťastný den,

kam se můj milý poděl?

dostala jsem kvinde,

šel k panence jinde,

na mě snad už zapomněl!

Z Hradecka. – Srov. Suš. 604.

### 360.

### Dar na rozloučenou.

(Nápěv 644.)

Těš se, má panenko, těš!

byl jsem já na pouti dnes:

koupil jsem ti pouti,

co tebe zarmoutí:

že už moje nebudeš.

</section>

<section>

Svez mé, můj koníčku,

svez až přes ten zelenej les:

pověz tam mej milej,

panence rozmilej,

že už nejdu k ní po dnes.

</section>

<section>

Svez mě, můj koníčku,

dál až přes ten zelenej háj:

pověz tam mej milej,

panence rozmilej,

že už jsem si jinou vzal.

</section>

<section>

„Žen se, můj holečku, žeň!

na mě si taky zpomeň:

že jsme se chtívali,

spolu milovali,

na to si taky zpomeň! -

Z Klatovska.

</section>

<section>

(Nápěv 82, 510.)

Vez mě, koníčku, vez,

přes ten zelenej les;

dovez mě k mé milé,

panence rozmilé,

ať mě uhlídá dnes.

</section>

<section>

Byl jsem na pouti dnes,

něco jsem ti přines:

přines jsem ti pouti,

ta pout té zarmoutí –

že mě nedostaneš.

</section>

<section>

Ta pout kupovaná

ta nebejvá stálá:

bejvá nejstálejší,

moje znej milejší,

štolou zavázaná!

Z Prachenska.

### 361.

### Zklamaná naděje.

(Nápěv 216.)

Těš se, můj holečku, těš!

pověz, jest-li ty mě chceš?

já si ráda na tě počkám,

jenom jest-li se tě dočkám,

jest-li si mě pak vemeš.

</section>

<section>

„A já si tě nevemu, 

á na vojnu pojedu;

koníčka sobě osedlám,

ještě s tebou se rozžehnám,

a potom zapomenu.“

</section>

<section>

Ach! já jsem se měla vdát,

a na tebe nečekat:

mohla jsem dostat věrnější,

než jsi ty, můj nejmilejši,

škoda věku nastokrát!

</section>

<section>

„Ty se nevdáš jen jednou,

hned ti tvářičky shlédnou,

tvoje krása se promění –

adie, mé potěšeni!

nepřijdu víc za tebou.“

Z Klatovska.

### 362.

### Tušení.

(Nápěv 485.)

Okolo zahrádky teče

studená vodička:

mně se všecko zdá,

že mne zanechá

má zlatá hubička.

Z Budějovicka.

### 363. 

### Odjezd milého.

(Nápěv 11.)

Ach prší, prší rosička!

spaly by moje očička,

spaly by moje,

spaly by tvoje,

spaly by ony oboje.

</section>

<section>

Ach prší, prší napořád!

zkažte pozdravit nastokrát,

zkažte pozdravení

mému potěšení,

že už ho musím zanechat.

</section>

<section>

Na svého koníčka sedám,

ještě se jednou ohledám,

někde-li tu není

moje potěšení,

ať se s ním ještě rozžehnám.

Z Berounska.

### 364. 

### Podvedený milý.

(Nápěv 5.)

Ach cestičko, cesto ušlapaná,

ach cestičko k mej milej!

když jsem k vám chodíval,

vaši dceru chtíval,

chodil tam jinej.

</section>

<section>

Já k vám chodil, vy jste slibovali,

chodil jsem k vám každej den:

když jsem já odešel,

bned zas jinej přišel,

já byl podveden.

</section>

<section>

Škoda cesty, škoda kroků mnoho,

škoda koně vraného,

že mne mnohokráte k vám,

bezpočtukráte

nosil smutného!

Z Klatovska.

### 365.

### Rozloučení.

(Nápěv 616.)

Svítila mi jasná hvězdička,

když mě milovala Ančička:

svítila – nebude,

koho těšit bude

ach, má Ančička!

</section>

<section>

V sobotu ve čtyry hodiny

přišly mi žalostné noviny:

že ji vyprovázel,

když měsíc vycházel,

mládenec jiný.

</section>

<section>

Když tě vyprovázel, ať ho máš!

k mému srdéčku se víc nehlas:

já budu mít jinší,

ke mně upřímnější,

nežli ty byla´s.

</section>

<section>

Až půjdu Berounskou silnicí,

sednu si pod jednu vinici:

tam já budu plakat

a sobě naříkat

den a dvě noci.

</section>

<section>

Sednu tam a budu plakat hned,

aby od mých očí potok tek,

aby od mých očí

pro mou nejmilejší

slzí potok tek.

</section>

<section>

Tečte vy slzičky po stružce

až k té mlynářovic světničce,

kde jsme spolu stáli

a se milovali –

nebudem více!

</section>

<section>

Zašla mi hvězdička za lesy,

už mne nic v Berouně netěší:

těšilo – nebude,

kdo milovat bude

mou nejmilejši!

</section>

<section>

„Svítíval mi jasnej měsíček,

když mé miloval můj Jeniček:

svítíval – nebude,

koho těšit bude

ach můj Jeníček!“

Z Berounska. – Srov. Suš. 338.

### 366. 

### Výčitek.

(Nápěv 616.)

Měla jsem milého švárného,

nebylo mu v světě rovného;

kamarádky moje

mně ho záviděly,

odloudily ho.

</section>

<section>

Ten mne vždycky věrné miloval,

že budeme svoji, sliboval;

ale v krátkém čase

láska zkazila se,

on mne zanechal.

</section>

<section>

Říkávala jsem ti důvěrně,

abys neměl jiných mimo mě;

ty jsi na to nedal,

jiných sobě’s hledal,

mně jsi dal kvinde.

</section>

<section>

Vždyť já nemám srdce z kamenu,

když jsi na tě, chlapče, zpomenu,

jak lidé mluvili,

když tebe viděli

s ní stát na prahu.

Z Berounska.

### 367. 

### Ztracená krása.

(Nápěv 418.)

Na našem dvoře

veliká louže,

do pásu:

že je ztratila

ta moje milá

svou krásu.

</section>

<section>

Vyprosila si

na panímámě

svobodu:

že bude chodit

do tej studánky

pro vodu.

</section>

<section>

A v tej studánce

voda studená

jako led:

že jsou někery

děvčátka hodny

na pohled!

Z Budějovicka.

### 368. 

### Zklamaná.

(Nápěv 335.)

V okýnku stála,

ven vykoukala,

byla co z růže květ:

viděla svého

nejmilejšího

sem na koníčku jet.

</section>

<section>

„Matko, matičko,

zlaté srdíčko!

můj milej jede k nám:

síň a světnička

neumetená,

co pak on řekne nám? 1)

</section>

<section>

Matko, matičko,

zlaté srdíčko!

vyjděte k němu ven:

až já umetu

síň a světničku,

zavoláme ho sem.

</section>

<section>

Matko, matičko,

zlaté srdíčko!

můj milej jede pryč –

silnicí bílou

za jinou milou –

k nám už nepřijde víc!“ 2)

Z Budějovicka. – Srov. Čel. II, 37.

1) kterak pak vejde k nám?

2) za tou rychtářovic.

### 369.

### Obě dívčí.

(Nápěv 335, 336.)

Kukačka kuká,

holoubek vrká

na zelenej volši:

což ty si myslíš,

můj. znejmilejší,

že jsem já nejhorší?

</section>

<section>

Ach nejsem nejsem,

šáteček dej sem, 

á ti ho vyperu:

abys měl bílej,

až pudeš k jinej

v sobotu k večeru. 1)

Z Budějovicka.

1) pozveš mě na svatbu.

### 370.

### Vítoušek.

(Nápěv 688.)

U panského dvora

náš Vítoušek vorá,

strakaté volečky má:

až pole dovorá,

na mě si zavolá,

on mě už z daleka zná.

</section>

<section>

Darmo ty můj milej,

Vítoušku rozmilej,

darmo ty na mě voláš:

volej ve dne v noci,

není ti pomoci,

mne se víc nedovoláš.

</section>

<section>

Já už mám jiného

hocha upřímného,

ten mi je nad tě dražší:

víc na mne nevolej,

hluboko zavorej

na věky lásku naši!

První dvě slohy písně této pocházejí prvotně od Kamenického. Se změnami, jež tuto spatřuješ, a s doloženou třetí slohou nalesl jsem ji co píseň národní v Horaždějovicích I. 1843.

### 371.

### Vzdálená milá.

(Nápěv 552.)

Přes ty pusty lesy –

potěšení, kde jsi?

vzdáleny, ach vzdáleny!

ach to sám pán Bůh ví,

kdy tě zas uvidím,

mé zlaté potěšení!

</section>

<section>

Pukejte se skály,

rovnejte se doly,

vrchové se položte:

ať já ji uvidím,

neb ať jen uslyším,

kde je potěšení mé!

Z Klatovska.

### 372.

### Nevěrník.

(Nápěv 530.)

Pod horou háječek,

za horou jaloveček,

na hoře černá věž:

pověz mně, můj milej,

Jeníčku rozmilej,

jest-li že mě miluješ?

</section>

<section>

„Já tebe už nechci,

už tebe nemiluju,

už tebe nemám rád:

já mám holku jinší,

ta je mně milejší,

než ty’s byla dosavad.“

</section>

<section>

Kdybys ty byl hodnej,

chodil bys pořád k jednej,

chodil bys pořád k nám:

ale že jsi na nic,

máš upřímnost za nic

a jdeš šidit zas jinam.

Z Berounska - Srov. Jič. zpěv. 448.– Počíná se také:

Tamhle je háječek,

tamhle je jaloveček,

tamhle je černý les:

pověz mně, můj milý atd.

### 373. 

### Vlaštovičí zpěv.

Nad tou vaši stodolou

vlaštovičky zpívají,

zpívají, ach zpívají!

abych k vám už nechodil,

že mi tebe nedají,

nedají, ach nedají!

Z Boleslavska.

### 374. 

### Památný groš.

(Nápěv 672.)

Tuhle máš, má panenko,

tuhle máš groš:

můžeš si ho zatím schovat,

co já budu mašírovat;

tuhle máš, má panenko,

tuhle máš groš.

Z Berounska. – Jistý tanec.

### 375. 

### Odhodlaný milý.

(Nápěv 429.)

Není mně těch peníz líto,

jako tebe, má milá,

když já přijdu do hospody,

že tě jinej objímá:

když tě má rád, ať tě má,

ať mi žalost nedělá!

Z Kouřimska.

### 376.

### Vyprovázení.

(Nápěv 694.)

Podlé luk a podlé pole

pojď, má milá, vyprovoď mě,

až k tomu rybníku

na tu hráz;

pojď, má milá, vyprovoď mě,

už mám čas.

</section>

<section>

„Já bych z toho srdce ráda,

kdyby panímáma dala;

to co mé srdéčko

miluje, to mně naše panímáma

zbraňuje.“

Z Jičínska.

</section>

<section>

Už je malá chvilka do dne,

pojď, má milá, vyprovoď mne

tam k tomu rybníčku

na tu hráz,

pojď, má milá, vyprovoď mne,

už je čas.

</section>

<section>

„Já bych tě vyprovodila,

kdyby máma nebránila:

panímáma nesvolí

dokonce, radši ani neobtěžuj

své srdce.“

Z Klatovska.

### 377.

### Lhář.

(Nápěv 197.)

Kdyby mně byl dal

zlatej tatíček,

dokud jsem bejval

malej ohlapiček,

růženec, breviář,

nebyl by ze mne lhář

hezkejch holčiček.

„Kdyby mě byla

moje matička,

dokud jsem byla

malá holčička,

do kláštera dala,

nebyla bych sňala

mého Jiřička!“

Z Klatovska. – Srov. na str. 131 pís. 156.

### 378.

### Ztráta.

(Nápěv 797.)

Žežulinka kuká

na buku v lesí –

ozvi se, má milá,

ozví se, kde jsi?

ty jsi jenom ta jediná,

co jsi srdce mé ranila,

ozvi se, kde jsi?

</section>

<section>

Zazpíval slavíček

v hájku zeleném,

že my už, má milá,

svoji nebudem;

nebudem už spolu chodit,

nebudem se spolu vodit,

ach, už nebudem!

</section>

<section>

„Měla jsem holoubka,

ten mi uletěl;

že já budu plakat,

na to nehleděl:

uletěl mi do kapradí,

žádnej mi ho nenahradí,

ach nenahradil“

Z Hradecka.

### 379.

### Chudoba a láska.

(Nápěv 585.)

Pod našima okny

teče vodička –

napoj mně, má milá,

mého koníčka !

„Nechci, nenapojím,

já se koně bojím,

že jsem maličká.“

</section>

<section>

Pod našima okny

roste oliva –

pověz mně, má milá,

kdo k vám chodívá?

„K nám nikdo nechodí,

neb o mě nestojí,

že jsem chudobná.“

</section>

<section>

Pod našima okny

roste z růže květ –

pověz mně, má milá,

proč tě mrzí svět?

„Mne svět nic nemrzí,

ale srdce bolí,

plakala bych hned!“

Z Hradecka. – Srov. Čel. I, 84; III, 23; Sni. 265; Kol. I, 178.

### 380.

### Rozžehnání.

(Nápěv 797.)

Sklopila očičky,

jakoby spala,

a její matička

z okna koukala.

Má dceruško! nestůj tady,

víš, že lidi pomlouvají,

že je to hanba.

</section>

<section>

„Má zlatá matinko!

není to hanba:

já se se svým milým

rozžehnávala;

už jsou sliby rozrušeny,

naše srdce rozvedeny –

šavli nosit má.“

Z Berounska. – Srov. Čel. III, 24.

### 381.

### Poslední návštěva.

(Nápěv 369.)

Má paňmámo zlatá,

co děláte,

že přede mnou vrátka

zavíráte?

Vyjděte ven z domu,

ukažte mně vaší dcery

komoru.

</section>

<section>

Má zlatá panoráma

z okna kouká,

hodila mně klíče

do klobouka:

„Tu máš klíč, můžeš jít,

můžeš sobě sám komůrku

otevřít.“

</section>

<section>

Jak jsem počal dvéře

otvírali, slyšel jsem svou milou

naříkati.

Co pláčeš, naříkáš?

Vždyť pak mne tu, má panenko,

ještě máš!

</section>

<section>

Sedli jsme si spolu

na postýlku,

zdálo se nám býti

malou chvilku;

tu vyšla dennice:

Opatruj tě milý pán Bůh,

mé srdce!

</section>

<section>

Dennice vychází,

já musím jít:

pojď mě, má panenko,

vyprovodit;

vyprovoď, už je čas:

kdo ví, vrátím-li se z vojny

k tobě zas!

Z Berounska. Píseň městská.

### 382.

### Nemoc.

(Nápěv 797.)

Za lesíčkem růže

smutně dokvetá;

má panenka slůně,

žalostně vzdychá:

když ta růže vykvetala,

má panenka putovala

se mnou do světa.

</section>

<section>

Putovala se mnou

v jedlovém lese,

tam utrhla pěknou

kytku v pasece;

tu mně dala za klobouček,

kdy jsme sedli na palouček

k studené řece.

</section>

<section>

Putovala se mnou

přes tři potoky,

ten jeden byl krajem

velmi hluboký;

pomáčela si sukničku,

sušila ji na sluníčku,

děvče ubohý.

</section>

<section>

Putovala se mnou

až do Moravy,

tu mně darovala

věneček s hlavy;

tu jsme spolu tancovali,

až jsme oba potrhali

věneček drahý.

</section>

<section>

Tu jsme tancovali,

to na popelec,

muziky nám hrály

ještě na konec;

hrála taky Nemodlenka,

že nenajde má panenka

více svůj věnec.

Z Boleslavska. – Srov. Čel. I, 83.

### 383.

### Zlá zkušenost.

(Nápěv 734.)

Už se mně ta láska

zrušila, kerá mě nejvíce

těšila:

kdybych sto let

živa byla,

žádnému chlapci bych

nevěřila.

Z Budějovicka.

### 384.

### Marná chůze.

(Nápěv 71.)

Co jsem se za tebou

nachodil,

přes ten zelenej háj

nabloudil!

 co mám nynčko za to,

že jsem šlapal bláto:

jinší přišel, mou panenku

odloudil.

Z Kouřimska.

### 385. 

### Zmizelá láska.

(Nápěv 358.)

Louka zelená,

sněhem se bělá:

kam ta naše láska,

kam se poděla?

v krátkým čase

zvrátila se,

za hory, za lesy

zaletěla.

</section>

<section>

„Kdož se té prosil

za ty tvé dary,

které´s mně nosíval

do komory?“

Já je nosil,

ty’s je brala:

přeci´s mě falešné

milovala!

Z Budějovicka.

### 386. 

### Zlé tušení.

(Nápěv 74, 678.)

Ty se mně, má milá,

nic nelíbíš:

zarmoucená chodíš,

nic nemluvíš;

nic nemluvíš,

nic neříkáš:

já se tebe bojím,

že mne necháš.

</section>

<section>

Dala mně má milá

rozloučení,

abych já si hledal

potěšení:

kde já si je

hledat budu?

když na té zpomenu,

plakat budu.

Z Budějovicka.

### 387.

### Odjezd milého.

(Nápěv 99, 678.)

Což se mé srdéčko

v těle leká,

že na nás veliká.

vojna čeká!

čeká, čeká

můj kůň vraný,

na něm je šáteček

vyšívaný.

</section>

<section>

Kam pak se poděju,

v kterou stranu,

bych ještě uviděl

moji pannu?

Vyjdu si já,

ohlídnu se,

nespatřím žádného –

zarmoutím se.

</section>

<section>

Psal jsem a pečetil

dvoje psaní,

nedostal jsem žádné

odpovědi,

psal jsem jí,

psal – víc nebudu;

odjedu na vojnu –

ten tam budu.

</section>

<section>

Přes potok můsteček

prohýbá se,

roste tam travička

neseká se;

pod tím mostem

jsou rybičky,

žádný jich neloví –

jsou drobničky.

</section>

<section>

Vyletěla sivá

holubička,

přinesla psaníčko

od miláčka:

píše milý,

píše, píše,

že on k ní přijede

co nejspíše.

</section>

<section>

Položila hlavu

do jetele,

poslouchala pilně,

kdo to jede;

slyšela řičeti

koně vraný:

to jsou koně mého

potěšení!

</section>

<section>

„Kam pak, mé srdéčko!

pojedete,

že vy mne s sebou víc

neberete?“

Pryč pojedu –

nepřijedu,

tebe tu poručím

pána Bohu.

Z Budějovicka.

### 388.

### S Bohem!

(Nápěv 596.)

Slunéčko vychází

nad ty lesy,

už mne v těch Klatovech

nic netěší;

těžívalo –

už nebude:

bude mě těšívat

někde jinde.

</section>

<section>

Zatoč se, slunéčko,

nad tím domem –

milovali jsme se,

už nebudem;

milovali –

už nebudem:

měj se, má panenko,

s pánem Bohem!

Z Klatovska. – Srov. Kol. I, 106.

### 389.

### Opuštěna.

(Nápěv 596.)

Ty zdejší hodinky

z temna bijou,

že odtud mládenci

pryč odejdou:

nechoďte jen

časně z rána,

já svážu šátečky,

půjdu s váma.

</section>

<section>

Ti zdejší mládenci

s vysoká jdou,

chudobných děvčátek

si nevšimnou:

jen bohatá

srdce trápí,

chudobná panenka

nic neplatí.

</section>

<section>

Zelenej jalovec

nedozrává,

že mne už můj milej

zanechává;

zanechává

a nevezme –

však on upřímnější

nenalezne!

Z Klatovska. – Srov. Čel. I, 55.

### 390.

### Změna.

(Nápěv 283.)

Když jsem k vám chodíval

přes ty lesy,

ach ouvej! přes ty lesy,

bývala’s, má milá,

veselejší,

ach ouvej! veselejší:

ale teď jsi, holka, bledá,

ale teď jsi, holka, bledá;

snad se ti srdéčko

vyspat nedá,

ach ouvej! vyspat nedá.

</section>

<section>

Když jsem k vám chodíval

přes kaluže,

ach ouvej! přes kaluže,

bývala´s, má milá,

jako růže,

ach ouvej! jako růže:

ale teď jsi, holka, bledá atd.

</section>

<section>

Když jsem k vám chodíval

pod okýnko,

ach ouvej! pod okýnko,

bývala’s, má milá,

krev a mlíko, 1)

ach ouvej! krev a mlíko:

ale teď jsi, holka, bledá atd.

</section>

<section>

Když jsem k vám chodíval

na dvoreček,

ach ouvej! na dvoreček,

chodíval za tebou

mysliveček,

ach ouvej! mysliveček:

mysliveček šel za lesy,

mysliveček šel za lesy;

nynčko má panenka

smutek nosí,

ach ouvej! smutek nosí.

Z Hradecka.

1) jako kvítko.

### 391. 

### Dary.

(Nápěv 283)

Kdybych já věděla,

že budeš můj,

dala bych já tobě

prstýnek svůj:

ale že ty myslíš jinam,

ani ti prstýnek

nosit nedám.

</section>

<section>

Kdybych já věděla,

že budeš můj,

dala bych já tobě

šáteček svůj:

ale že ty myslíš jinam,

ani ti šáteček

špinit nedám!

Z Hradecka. – Srov. Kol. I, 135, 823.

### 392. 

### Kletba dívčí.

(Nápěv 290.)

Já tobě vinšuju

tolik zimic,

jako je okolo

Prahy vinic:

by tě třásly

a lámaly

za to tvé falešné

milování!

</section>

<section>

Já tobě vinšuji

ještě více:

aby ti vylezly

týlem plíce,

týlem plíce,

bokem srdce:

abys nepodváděl

panen více!

Z Prachenska.

### 393.

### Proklatá láska.

(Nápěv 436.)

Na tej naší návsi

vysokej strom:

aby do tej lásky

uhodit hrom!

uhodil prudce,

rozrazil srdce:

aby nerušilo

lásky více.

</section>

<section>

Jest-li se mně

ten svět

nepovede,

nebudu naříkat

než na tebe:

že’s mě, holečku,

chudou děvečku

zanechal, potom se

chytil jiné.

Z Budějovicka.

### 394.

### Žalost.

(Nápěv 386.)

Měla jsem milého,

už nemám nic,

dal jest mi hubiček

kolik tisíc;

jinší ho loudily,

až ho odloudily,

to proto že mi ho

záviděly.

</section>

<section>

Šla bych si stěžovat,

nemám komu,

vím že tě, Jeníčku,

nedostanu:

zajdu mezi lesy,

budu volat: kde jsi,

kde jsi, můj Jeníčku

nejmilejši!

</section>

<section>

Zafoukej, větříčku,1)

v pravou stranu:

že mého Jeníčka

pozdravuju;

že ho pozdravuju,

za lásku děkuju,

za jeho falešné

milováni!

Z Hradecka. - Srov. Čel. I, 48. III, 85; Kol. II, 299.

1) Zafoukej z Dunaje,

můj větříčku!

pozdravuj ode mne

mou Ančičku:

že ji pozdravuju atd.

</section>

<section>

(Nápěv 386.)

Měl jsem já panenku,

už nemám nic,

dal jsem jí hubiček

kolik tisíc:

jinší ji loudili,

až ji odloudili,

kteří ji mimo mě

milovali.

</section>

<section>

Zafoukej, větříčku,

v pravou stranu,

že já mou panenku

nedostanu;

půjdu mezi lesy,

budu volat: kde jsi,

kde jsi, má panenko,

nejmilejší?

</section>

<section>

Zpomeň si, má milá,

na ty slova,

co jsi mi před časy

slibovala:

jest-li že slib zrušíš,

trestána být musíš,

po smrtí všecko zlé

že zakusíš.

Přídavek pozdější:

Když tebe vidím jít

po ulici,

jako by mi šlapal

po mém srdci:

trubte trouby vale,

že já musím dále,

tou bolesti trápen

neustále.

</section>

<section>

Můj pohřeb ten bude

v pustém lese;

po smrti mé tělo

zvěř roznese:

trubte trouby vale,

že já nenadále

svůj život dokonám

v pusté skále.

Z Kouřimska.

### 395.

### Bílý čepeček.

(Nápěv 388.)

Mé milé, rozmilé

potěšeníčko!

ty jsi mě loudilo

na ponebíčko;

na ponebíčko,

já byl opilý:

nýčko musíš nosit

čepeček bílý.

</section>

<section>

Kdybych já to byla

dřívejc věděla,

nebyla bych tobě

vodevírala:

obejdi kolem,

jdi s pánem Bohem:

ty nejsi, holečku,

mé lásky hoden!

Z Budějovicka.

### 396.

### Přec nejsi má.

(Nápěv 218.)

Co jsem se nachodil,

našlapal bláta:

přede jsem té nedostal,

hubičko zlatá!

bláta našlapal,

tebe nedostal,

co ještě jinšího

pro tebe vystál!

Z Klatovska.

### 397.

### Opuštěná.

(Nápěv 378.)

Měla jsem já milovníčka

jednoho, ach jednoho,

nebylo mu v šírém světě

rovného, ach rovného:

ten mě dlouho miloval,

že budem sví, sliboval,

a nyní mne naposledy

zanechal, ach zanechal!

</section>

<section>

Vždyť pak není mé srdéčko

ledacos, ach ledacos,

aby mi chtěl ubližovat

ledakdos, ach ledakdos;

mé srdéčko upřímné

p žalostí nezhyne:

kdo je souží, toho pomsta

nemine, ach nemine!

Z Berounska.

### 398.

### Opuštěný.

(Nápěv 308.)

Když se to žítko, žítko

v poli vymetalo,

tehda mě ještě, ještě

děvče milovalo;

milovalo,

slibovalo:

ale teď už mne, už mne,

už mne zanechalo!

Z Budějovicka.

### 399.

### Nestálý milenec.

(Nápěv 807.)

Když se ten ovísek

vyme– vyme– vymetával,

ještě mne můj milej

milo– mílo– milovával;

milovával,

slibovával,

že on si mě vezme

za rok, za dvě, za tři léta.

Už se ten ovísek

zabě– zabě– zabělává:

už mne tu můj milej

zane– zane– zanechává;

zanechává,

už mě nechce!

a proto mě bolí,

bolí, bolí moje srdce.

Z Bydžovska. – Srov. Čel. II, 9.

### 400. 

### Dar na rozloučenou.

(Nápěv 307.)

V Jičíně troubili,

až se všecko rozlíhalo,

můj milej zaplakal,

až mu srdce usedalo;

troubili marš,

loučili nás:

„Však my se shledáme

brzo, brzo, brzičko zas!“

</section>

<section>

Já jsem mu na cestu

mnoho štěstí vinšovala,

pěknejch pár obrázků

ještě jsem mu darovala;

pár obrázků

k rozloučení:

by lidi věděli,

že byl moje potěšení.

Z Bydžovska.

### 401. 

### Smutné psaní.

(Nápěv 272.)

Když jsem já k vám chodívával

přes ten hájíček,

na cestu mně svítívával

jasnej měsíček;

měsíček mně svítíval

a já jsem sobě zpíval,

popošel jsem kousek cesty,

někdo zavolal.

</section>

<section>

Zavolal jest smutným hlasem:

„Stůj a zastav se,

jde za tebou potěšení,

něco ti nese:

nese ti smutné psaní,

černě zapečetěny;

málo inkoustem je psáno,

více slzami.“

Z Klatovska.

### 402. 

### Kletba dívčí.

(Nápěv 789.)

Žádnej neví, co mě bolí,

a já dobře vím;

žádnej neví, co mě trápí,

a já nepovím:

zavolejte mi sem lékaře,

ať mně mou hlavičku zaváže;

nebo umřu, že nezvíte,

jaky mám hoře!

</section>

<section>

„Kdybys třeba už umíral,

pro lik nepudu;

kdyby hrana ti zvonili,

plakat nebudu:

proto že’s ošidil srdce mé,

pomsta boží tebe nemine;

Bůh nebeský svůj trest těžký

sešli na tebe.“

Z Klatovska a z Prachenska. – Počíná se taká takto:

Ach můj Bože, já mám hoře,

já se usoužím;

žádnej neví, co mě bolí,

a já nepovím atd.

### 403. 

### Oženěni s nechutí.

(Nápěv 598.)

Sil jsem proso na souvrati,

nebudu ho žíti;

miloval jsem jedno děvče,

nebudu ho míti.

</section>

<section>

Sil jsem, nežal jsem,

miloval jsem, nechal jsem:

vzít si s nechutí,

trápit se s ní do smrti!

Z Hradecka.

Z popěvku tohoto učinil M. Z. Polák následující vůbec známou píseň:

### Oklamaný milý.

(Nápěv 593.)

Sil jsem proso na souyrali,

nebudu ho žiti:

děvče krásné miloval jsem,

nebudu ho míti.

Síti, nežiti,

milovati, nevzíti!

sil jsem, nežal jsem,

miloval jsem, nevzal jsem.

</section>

<section>

Tam nad mlejnem, pod jesenem,

na vysoké stráni,

slíbila mi má panenka

věčné milování;

věnec uvitý,

prsten pěkně vyrytý

od ní dostal jsem,

přece děvče nevzal jsem.

</section>

<section>

Ústům, jako z máku kvítí,

bubínky jsem dával;

v týlku jako labuť bílém

s vétříčkem jsem hrával.

Láskou plesal jsem,

kudy šel jsem, vzdychal jsem;

v noci nespal jsem,

přece děvče nevzal jsem.

</section>

<section>

Ráno, dřív než zvoník cinkal

časně na klekání,

šel jsem, abych ptačí slyšel

ranní radování;

šel jsem za lesem,

ale, ach! co spatřil jsem,

nad tím ztrnul jsem,

více děvče nechtěl jsem.

</section>

<section>

V roklince, tam v střemchách hustých

děvče s jiným stálo;

on ji líbal, tlačil, vinul,

děvče se jen smálo!

Já pak zvolal jsem:

darmo v noci nespal jsem!

sil jsem, nežal jsem,

miloval jsem, nevzal jsem!

### 404. 

### Nenadálé noviny.

(Nápěv 90.)

Čekala jsem, nespala jsem

do půl jedné hodiny:

toho jsem se nenadála,

že mi přijdou noviny!

ty hodiny pěkně jdou

pořád jedna za druhou:

toho jsem se nenadála,

že mi chlapce odvedou!

</section>

<section>

Ach hodiny roztomilý!

proč jste tak krátký byly,

že jste mě s mým nejmilejším

tak brzy rozloučily,

rozloučily ve světě –

více nás nesvedete:

což vy moje černé oči

dlouho plakat budete!

### 405. 

### Vypovězena láska.

(Nápěv 555, 679.)

Měl jsem holku v Neveklově,

mezi hustým lesovím; 1)

chodil jsem tam každičký den,

nynčko už tam nechodím:

chodějí tam dva jiní,

ale ne tak upřímní:

dej si, holka, dobrý pozor,

některý tě ošidí!

</section>

<section>

Seděla tam v okenečku 2)

jako z bílé růže květ,

naříkala, bědovala,

že se jí svět nepoved.

Škoda tebe, má milá!

že jsi se tak změnila:

když’s mne milovat nechtěla,

už je holka zas jiná.

Z Berounska.

1) Roudnice je na dolině

mezi pěkným stromovím.

2) Vykoukala z okenečka,

byla jako z růže květ,

oři měla uplakany atd.

</section>

<section>

(Nápěv 3.)

U Žďára jsou roviny,

na nich pěkné křoviny:

měl jsem já tam potěšení –

teď tam chodí zas jiný.

</section>

<section>

Chodí tam teď zas jiný,

nebude tak upřímný:

dej si, holka, dobrej pozor,

že tě brzy ošidí!

Z Prachenska.

### 406.

### Výstraha.

(Nápěv 679.)

Slunéčko za mrak zachází,

bolí mě mé srdéčko:

že ty na mě zapomínáš,

má předrahá perličko!

ale jak ty zpomeneš,

až si jiného vemeš:

on se bude s tebou vadit,

ničím vinna nebudeš.

</section>

<section>

Přijdou na tě smutné časy,

musíš v koutě sedati;

jak slepice vejce snese,

hned je musíš prodali;

musíš mu jít pro tabák,

nechť je zima nebo mráz,

třebas měla, má panenko,

vodou brodit až po pás.

Z Berounska.

### 407.

### Novina.

(Nápěv 555.)

Přišla je mně včera z rána

přežalostná novina:

že můj milej těžce stone,

o tom jsem nevěděla.

Ach, co sobě počít mám?

koho sobě objednám,

by mně napsal pár řádečků,

po kom já je poslat mám?

</section>

<section>

Vidím, vidím, že je darmo,

že tam musím sama jít,

abych mohla s nejmilejším

pár slovíček promluvit;

abych se ho zeptala,

chce-li míti doktora?

ach, což bych já převelice

neráda ho ztratila!

</section>

<section>

„Doktora mně, má panenko,

doktora mně nejednej:

radši ty mně, má panenko,

pěknej pohřeb objednej;

co máš dáti doktoru,

dej to radši kantoru:

kantor ten mně bude zpívat,

až mě ponesou k hrobu.“

Z Berounska. – Městská.

### 408.

### Husaři.

(Nápěv 200.)

Jedou husaři,

od Vídně jedou,

také-li jede

ten můj milej?

viděla bych ho,

slyšela bych ho:

pod ním koníček

pěknej bílej.

Z Budějovicka.

</section>

<section>

Jede husárek

po Pražském mostě,

pod nim koníček

za dvě stě:

koníček skáče,

Andulka pláče,

že jí Jeníček

už nechce.

Z Táborska.

### 409.

### Vyprovázení.

(Nápěv 602.)

Stála má milá

na vysokej skále,

stála má milá

na kopečku;

tak dlouho tam stála,

až se rozplakala:

„Pán Bůh tě provoď,

můj holečku!“

Z Budějovicka.

### 410.

### Láska o vánocích.

(Nápěv 602.)

Počkej, má milá,

vánoce přichází,

počkej, má milá,

vánoce jdou:

cestička daleká,

vítr ji zafouká:

nepudu, má milá,

víc za tebou.

</section>

<section>

Kterou pak cestou,

moje znejmilejší,

kterou pak cestou

od vás pudu?

zdali tou hořejší,

nebo tou dolejší:

kterak já na tě

zapomenu?

Z Budějovicka.

### 411.

### Stesk.

(Nápěv 458.)

Není tu, není,

co by mě těšilo,

není tu, není,

co mě těší:

co mě těšívalo,

s vodou odplavalo;

není tu, není,

co mě těší.

Z Budějovicka.

</section>

<section>

(Nápěv 40.)

Ach není tu, není,

co by mne těšilo,

ach není tu, není,

co mne těšil

kdyby tu bývalo,

co mne těšivalo,

bylo by mé srdce

veselejší.

</section>

<section>

Jaké to vorání

bez pluhu, bez koní,

jaké to vorání

bez koleček?

takové vorání,

jako milování,

jako milování

bez hubiček!

</section>

<section>

Pořád mně dávají,

co se mně nelíbí;

pořád mně dávají,

co já nechci:

dávají mně vdovce,

ten má jen pul srdce;

půl ho dal nebožce,

půl by dal mně.

Z Berounska. – Srov. Čel. I, 217.

### 412.

### Odešlá láska.

(Nápěv 236.)

Každý se nám pí,

kdo nás spolu vidí,

kam je se ta naše

láska děla?

odešla pryč,

nepřijde víc,

za hory, za lesy

zaletěla.

</section>

<section>

Rájovští sedláci

jsou hodní čtveráci,

ti mě s mon panenkou

rozloučili:

dali mně ji

do Kaplice;

proto je v zármutku

moje srdce.

Z Budějovicka.

</section>

<section>

(Nápěv 669.)

Kdo nás koliv vidí,

každej se nám pí,

kam se ta veselost

naše děla?

za hory, za lesy,

ach má nejmilejší!

za hory, za lesy

zaletěla.

Z Prachenska. – Srov. Čel. II, 21.

### 413.

### Koukol.

(Nápěv 10.)

Nasili koukole

na to naše pole,

povstali proti mně

nepřátelé;

svět se se mnou točí,

každý na mě sočí,

ani mi nepřejou

černých očí.

Z Hradecka.

</section>

<section>

(Nápěv 669.)

Když jsem šel přes pole,

našil jsem koukole:

vyrostli mně z něho

nepřátelé;

svět se se mnou točí,

každej na mě sočí,

žádnej mi nepřeje

černých očí!

Z Prachenska. – Srov. Čel. II, 21.

### 414. 

### Loučení.

(Nápěv 169.)

Jaké to loučení,

moje potěšení,

jaké to loučeni

s náma bude?

když od sebe pudem,

plakat oba budem,

ach, kterak na sebe

zapomenem?

</section>

<section>

„Jaké to srdce máš,

že mně připomínáš,

že mně připomínáš

na rozcházku?“

Snadné zpomínání,

když nám naši brání,

abych k vám nechodil,

že nedají!

Z Prachenska. – Srov. Čel. II, 21.

### 415. 

### Poděkování.

(Nápěv 293.)

To bylo poslední

naše rozlúčení,

když jsme my si ruce

podávali:

ruce jsme si dali,

voba jsme plakali,

mnoho chčestí jsme si

vinšovali.

</section>

<section>

Děkuju já tobě

za tvoji hupřímnost,

děkuju já tobě,

za tu lásku,

kerou´s ke mně míval,

když jsi k nám chodíval;

děkuju já tobě,

můj vobrázku!

Z Domažlicka.

### 416. 

### Rozkotaná láska.

(Nápěv 169.)

Jaky bych srdce měl,

abych si nezpomněl

na naše předešlé

milování:

naše milování

přišlo v rozkotání;

už je, má panenko,

konec s námi!

</section>

<section>

Když jsem šel okolo

háje zeleného,

koukaly tam za mnou

černé oči:

oči nekoukejte,

radši se schovejte,

ať se mi srdéčko

nerozskočí!

Z Budějovicka.

### 417. 

### Těžký odchod.

(Nápěv 669.)

Až z Vítkova pudu,

což já plakat budu,

což já se za sebou

naohlídám:

to mé ohlížení

nic mi plátno není,

ještě si srdéčko

těžší dělám.

</section>

<section>

Až z Nepodřic pudu,

já se neohlídnu,

proto že tu nemám

potěšení:

potěšení kde jsi?

za černými lesy;

kam jsi se podělo,

že tu nejsi?

Z Prachenska.

### 418. 

### Příčina bolesti.

(Nápěv 669.)

Kolikkrát jsem přešel

ty Lázecké hory,

nikdá mne hlavička

nebolela:

nýčko už mě bolí

hlavička i nohy,

když na mě má milá

zapomněla.

</section>

<section>

Nešťastná hodina

to býti musila,

nešťastná hodina

musila být,

když jsme se poznali,

potěšeni moje,

že my se nemůžem

spolu sejít.

Z Prachenska.

### 419. 

### Zlá cesta.

(Nápěv 62, 92.)

Cesto zlá, nedobrá!

kam jsi mě zavedla,

cesto zlá, nedobrá,

kam mě vedeš?

Vedu té do světa,

kde růže rozkvětá,

vedu tě do světa,

do ciziny.

</section>

<section>

Když se rozcházeli,

obádvá želeli,

že sobě nemažou

ruce podat;

ruce si podali,

do pláče se dali:

Kýž bychom se byli

nepoznali!

Z Berounska.

### 420.

### Růžička.

(Nápěv 92.)

Červená růžička

v krvi namočená,

na zelenej doubek

zavěšená:

kdo tam tady pude,

ten si ji utrhne:

já bych ji potrhal,

není možná.

Z Klatovska.

</section>

<section>

(Nápěv 10.)

Růžička červená,

krví pokropená,

po vaši zahrádce

rozsázená:

kdo tam tudy pude,

ten ji trhat bude:

já bych ji rád utrh,

není možná.

Z Hradecka.

### 421.

### Opuštěná.

(Nápěv 669.)

Proč pak jsi plakala,

má zlatá panenko!

když jsi šla dnes tejden

přes háječek? –

Proto jsem plakala,

jinak jsem nemehla:

že mě jest opustil

můj holeček.

</section>

<section>

Tři léta´s k nám chodil,

mně jsi štěstí kazil,

a já jsem žádnýmu

nevěřila,

žádnýmu jinýmu,

než tobě samýmu:

a ty’s se zachoval

jako šelma!

Z Prachenska.

### 422.

### Strom.

(Nápěv 10, 211.)

Pod naším okýnkem

rostou tam dvě růže,

pod naším okýnkem

roste tam strom;

na stromě ovoce,

je pěkné velice –

jenom že nezralé,

je chyba v tom.

Z Berounska.

Pod naším okýnkem

rostou tam dvě růže,

pod naším okýnkem

roste tam štěp:

na něm jsou jablíčka,

trhá je Ančička;

jsou dobry, jsou sladký,

jsou jako med.

</section>

<section>

Pod naším okýnkem

roste tam lilium,

pod naším okýnkem

roste tam strom;

a na něm ovoce

co těší mé srdce:

jenom že paňmáma

zbraňuje v tom.

Z Hradecka.

### 423.

### Hospodářská láska.

(Nápěv 262.)

Jest-li mě ráda máš,

vyprodej, kde co máš,

abys mě z té vojny

vyplatila;

jest-li mě vyplatíš,

na mně to neztratíš:

za to ty pak budeš

moje milá.

</section>

<section>

Můj zlatej holoubku!

kdybys měl chaloupku,

ještě bych si na tě

pomyslila:

ale do podruží,

to mě všecko mrzí,

to mně má matička

váli nedá.“

Z Berounska. –Srov. Čel. III, 34; Suš. 580.

</section>

<section>

(Nápěv 293, 669.)

Kdybys měl stateček,

jako jsi chlapíček,

panímáma by nám

nebránila:

ale do podruží

to ji všecko mrzí;

to mně panímáma

nedovolí.

Z Prachenska.

</section>

<section>

Kdyby byl stateček

jako je chlapeček,

žeby mu matička

dceru dala:

ale do podružství

že ji nepropustí,

žeby jí radši smrt

udělala!

Z Táborska.

### 424.

### Výčitka.

(Nápěv 92.)

Slunéčko zachází,

potěšení moje,

slunéčko zachází

už za horu:

o tom já dobře vím,

a v tom se nemejlím,

že tě, má panenko,

nedostanu.

</section>

<section>

Stezička šlapaná

lesíčkem nahoru,

stezička šlapaná,

má milá, k vám:

kdybych to byl věděl,

že svoji nebudem,

byl bych já stezičku

šlapal jinam.

</section>

<section>

Přeškoda, má milá,

že nejsi upřímná,

přeškoda, má milá,

že’s tak hrdá;

myslíš si o sobě,

že není nad tebe:

však ona tě zmejlí

naděje tvá!

Z Berounska.

### 425.

### Žalost.

(Nápěv 293.)

Co pak jsi plakala,

Hančičko, hubičko!

když jsi šla dnes tejden

přes hájíček? –

Ak pak nemám plakat

a sobě naříkat,

když mně vodpověděl

můj holeček!

</section>

<section>

Když jsi k nám chodíval,

kdy byla krátká noc:

proč pak k nám nechodíš,

kdy je delší?

est-li jsem já byla

na krátký hupřímná,

na delší byla bych

hupřímnější!

Z Domažlicka. – Srov. pís. 421.

### 426.

### Výstraha.

(Nápěv 293.)

Ach můj znejmilejší!

ty jsi dycky horši,

ty sobě každej den

jinú hledáš:

ty za jednd pudeš,

chčesti mít nebudeš,

počkej ty, můj chlapče,

jak zpomeneš!

Z Domažlicka.

### 427.

### Zhanění.

(Nápěv 40.)

Co jsem tak darebná,

vod lidi zhaněná?

v žíci vodě by mě

hutopili!

ty falešny lidi

chlapce mně nepřáli,

´šelijakejch řečí

nadělali.

</section>

<section>

Nic nedbej, můj milej,

na lidsky pomluvy,

nic nedbej, můj milej,

na zly rady:

budeš-li, chlapče, dbát,

co voni budu lhát,

nikdy se nesejdem

dohromady!

Z Domažlicka.

### 428.

### Ztracená kytička.

(Nápěv 398.)

Můj zlatej Honzíčku!

vrať mi tu kytičku,

co jsem ti já včera

ráno dala.

„Já trhal ořechy,

spadla mi do řeky;

ta bystrá vodička.

mi ji vzala.“

Z Prachenska. –Srov. Čel. II, 27; Suš. 842.

### 429.

### Opuštěná.

(Nápěv 10.)

Každá má milého,

já nemám žádného;

každá má milého

já nemám nic:

já ho taky měla,

mně ho vodloudila

ta Dorka darebná

pastejřojic.

Z Klatovska.

### 430.

### Smutný návrat.

(Nápěv 284.)

Když jsem nebyl doma,

holka se mně vdala;

když jsem nebyl doma,

byl jsem v Bavořích:

potom přijdu domu,

ona stojí v domu,

má bílej čepeček,

pláče ve dveřích.

Z Klatovska.

### 431.

### Milá ve vsi.

(Nápěv 562.)

Jakej by milej byl,

aby ve vsi sloužil,

jakej by milej byl,

aby nedbal:

aby se k svej milej,

panence rozmilej,

aby se k ní nikdy

nepodíval?

</section>

<section>

Já se k ní podívám,

trošku ji zobjímám,

potom se jí zeptám:

jak pak se máš?

„Já se mám dost hezky,

jako hrách u cesty:

kdo přijde, utrhne,

uteče zas!“

Z Klatovska.

### 432.

### Rodiče na čas, milý do smrti.

(Nápěv 35.)

Ani vy to sobě,

rodičové moji,

nemyslete,

abych sobě vzala,

co se mně nelíbí,

co vy chcete:

ale to, co já chci,

to mně přejte;

vždyť se mnou do smrti,

rodičové moji,

nebudete.

Z Hradecka.

### 433.

### Rané děvče.

(Nápěv 35.)

Jen jednou za tejden,

potěšení moje,

můžeš přijít;

až se pomilujem,

můj zlatej holečku,

můžeš si jít:

v sobotu pod večer

to sejdem se,

když hodinka mine

a mamička přídě,

rozejdem se.

</section>

<section>

Krájejte, má milá

mamičko rozmilá,

drobnej salát;

já nejsem uvyklá,

má mamičko milá,

dlouho spávat:

já vstávám raníčko

za svitání,

když češe můj milej

holeček rozmilej

koně vraný.

Z Hradecka.

### 434.

### Křídlaté srdéčko.

(Nápěv 35.)

Dvě léta, tři zimy,

potěšení moje,

co tebe znám;

předce tě vyskoumat,

má zlatá panenko,

nemohu sám:

ty jsi mne milovat

naučila,

sama si na lásku,

můj zlatej obrázku,

nemyslila.

</section>

<section>

Pamatuj na večer,

potěšení moje,

v druhém Máji,

jak překrásně zpíval,

má zlatá panenko,

slavík v háji;

měsíc jasně svítil,

jako ve dne,

když jsme se dívali,

potěšení moje,

kam on sedne.

</section>

<section>

Sednul ten slavíček,

má zlatá panenko,

na jedličku:

tu jsem prvně tobě,

potěšení moje,

dal hubičku.

Od té chvíle užil

jsem sladkostí,

které se nasytit,

má zlatá panenko,

nemůž dosti.

</section>

<section>

Kdybys ty bývala,

má zlatá panenko,

upřímnější,

nebylo by v světě,

potěšení moje,

mně milejší:

ale to tvé srdce

dvě křídla má,

po všelikém kvítí,

co se koli třpytí,

sem tam lítá.

Z Hradecka. Předešle tři písně stahuji obyčejně v jednu. – Srov. Kol. II, 310.

### 435.

### Těžko zapomenout.

(Nápěv 440.)

Na tom našem dvoře

všecko to krákoře,

i ten kohout –

nemůžu na tebe,

potěšeni moje,

zapomenout.

Jest-li zapomenu,

však dost těžce:

předce mě pro tebe,

potěšeni moje,

bolí srdce!

Z Bydžovska.

### 436.

### Otištěna.

(Nápěv 294.)

Když jsem šel okolo

hájku zeleného,

když jsem šel okolo

luk,

slyšel jsem žalostný ,

pláč a naříkání,

slyšel jsem žalostný

zvuk:

má panenka pláce,

naříká,

své očičky šátkem

utírá,

že její Jeníček,

její milovníček,

že její Jeníček

fuk!

Z Hradecka.

### 437.

### Mařenka.

(Nápěv 249.)

Kdož by tě, Mařenko, nemiloval,

když jsi tak, jak by tě vymaloval,

červené tvářičky jako růže,

nikdo ti odolat nemůže:

ach škoda, škoda jen, že svoji nebudem,

má zlatá Mařenko, Mářo!

Mařenko roztomilá.

Z Hradecka.

### 438.

### Zklamané mínění.

(Nápěv 894.)

Mně se, mně se, mně se,

mně se všecko zdá,

že moje milá

modré oči má;

mně se, mně se, mně se,

mně se všecko zdá,

že modré očičky má;

modré očičky,

růže tvářičky,

bílé ručičky,

pěkné střevíčky:

mně se, mně se, mně se,

mně se všecko zdá,

že Andulka bude má.

</section>

<section>

Mně se, mně se, mně se,

mně se všecko zdá,

že mně má milá

není upřímná;

mně se, mně se, mně se,

mně se všecko zdá,

že je ke mně falešná:

modré oči má –

mne si nevšímá;

bílé ručky má –

jinší objímá:

mně se, mně se, mně se,

mně se všecko zdá,

že jiného v srdci má.

</section>

<section>

Škoda je tě, děvče,

že mé nebudeš,

že ty jiného

těšívat budeš;

škoda je tě, děvče,

že mé nebudeš,

že jiného miluješ!

moje toužení,

dobré mínění:

všecko se mi teď

v žalost promění!

škoda je tě, děvče,

že mé nebudeš,

srdce mé zarmucuješ.

Z Berounska.

</section>
