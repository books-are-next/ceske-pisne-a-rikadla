---
contentType: prose
---

# Písně rozpravné.

## a) Světské.

### 1.

### Zakletá dcera.

(Nápěv 708.)

Vandrovali hudci,

dva pěkní mládenci.

Řek´ jeden druhému,

bratr bratru svému:

„Slyšíš, milý bratře!

vímť já dřevo krásné.

Dřevo javorové,

na housličky dobré.

Pojďme, je utněme,

houslí nadělejme.

Houslí mně a tobě,

ať zahrajem sobě.“

Když ponejprv ťali,

dřevo zavzdychalo.

Když podruhé ťali,

krev se vy prýštila.

Když potřeli fali,

dřevo promluvilo:

„Nesekejte, hudci,

vy pěkní mládenci!

Však já nejsem dřevo,

jsem já krev a tělo.

Jsem pěkná děvečka

tu z toho městečka.

Matka mě zaklela,

když jsem vodu brala.

Když jsem vodu brala,

s milým si postála:

Abych zdřevěněla

a javorem byla.

Javorem vysokým

s tím listem širokým.

Jděte, hudci, jděte,

mé matce zahrejte.

Zahřejte u dveří

o té její dceři.“

Hudci počnou hráli,

matička plakati.

„Nehřejte mi, hudci,

vy pěkní mládenci!

Nic vy mi nehřejte,

v srdce nebodejte.

Dosti já hoře mám, 1)

když dcery své nemám.

Přenešťastná máti,

co klne své děti!“

Z Budějovicka. – Srov. Suš. 143; Kol. II, 4; Rog. 70; Mein. 122.

1) Mám já dosti hoře

po dceři Barboře.

### 2.

### Sirotek.

(Nápěv 480.)

Osiřelo dítě

o půl druhém létě.

Když už rozum bralo,

na matku se ptalo.

„Ach táto, tatíčku!

kde jste děl mamičku?“

„Tvá matka tvrdé spí,

žádný jí nezbudí.

Na hřbitově leží

blízko samých dveří.“

Jak dítě slyšelo,

na hřbitov běželo.

Špendlíčkem kopalo,

prstíčkem hrabalo.

Když se dohrabalo,

smutně zaplakalo.

„Ach mámo, mamičko!

promluvte slovíčko.“

„Mé dítě, nemohu!

mám na hlavě hlínu.

A na srdci kámen –

hoří jako plamen.

Jdi, dítě, jdi domů,

máš tam jinou mámu.“

„Ach není tak milá,

jako vy jste byla.

Když má chleba dáti,

třikrát jej obrátí.

Když vy jste dávala,

máslem jste mazala.

Když hlavičku češe,

krev potůčkem teče.

Když vy jste česala,

vy jste objímala.

Když nožičky myje,

o škopíček bije.

Když vy jste mývala,

vy jste je zlíbala.

Když košilku pere,

p mne neprokleje.

Když vy jste právala,

vy jste si zpívala.

„Jdi domů, mé dítě, 1)

zejtra na úsvitě přijdu,

vezmu si tě.“

Dítě přišlo domů,

položilo hlavu.

„Ach táto, tatíčku!

už vidím mamičku.

Má mamička milá,

celá pěkná bílá!“

„Co, dítě, co děláš?

vždyť mamičku nemáš!

Vždyť nikdo tu není,

marné tvé vidění.“

„Ach táto, tatíčku

chystejte rakvičku.

Má dušička Bohu,

mé tělo do hrobu.

Do hrobu – k mé matce,

ať jí zplesá srdce!“

Jeden den stonalo,

druhý den skonalo,

třetí pohřeb mělo.

Píseň po celých Čechách více méně známi. – Srov. Suš. 159; Žeg. P. 75, 145; Vraz I, 145; Lit. (Čel.) 51; H. Lož. 155: D. Luž. 90; Mein. 89.

1) Odtud počíná ukončení jiné takto:

„Jdi, dítě, jdi domů,

poruč pánu Bohu!“

„Mamičko nepůjdu,

tady plakat budu.

Vy tu spíte v hrobě:

vemte si mne k sobě!“

A na hrob, na trávu

položilo hlavu.

Do pláče se dalo,

žalostně plakalo.

V tom pláči usnulo,

s matkou se shledalo.

Opět jiný konec:

„Jdi jen, dítě, domu,

já za tři dni přijdu.

Tebe s sebou vezmu,

krk maceše strhnu.“

Dítě přišlo domu,

položilo hlavu.

„Ach táto, tatíčku!

dejte poduštičku.“

„Co, dítě, co činíš!

snad umřít nemíníš?“

„Ach táto, tatíčku!

chystejte rakvičku.

Mamička má přijde

a mne s sebou vezme.“

Macecha ze dveří,

a matka do dveří.

Do dveří vkročila,

macechu chopila.

Macechu chopila,

krk jí zakroutila,

dítě s sebou vzala.

Ostatní varianty v ukončení a v jednotlivých slohách, pokudž mi známo, méně jsou důležité, a protož jich vynechávám.

### 3.

### Rubáš.

(Nápěv 247.)

„Kdo to chodí po hřbitově?

šlape trávu na mém hrobě.

Šlape travičku zelenou,

sráží rosičku studenou.“

„Já jsem to, otec duchovní,

který slouží služby boží.“

„Když jsi ty otec duchovní,

oznam tam mé mladé paní;

At mi si je rubáš nový,

rubáš nový, spravedlivý.

jenž není v sobotu předený,

v neděli do mše válený:

Že tu v něm nemohu shniti,

ani v zemi pokoj míti.“

Paní hnedky klíče vzala,

všechny truhly zotvírala,

plátno brala, rubáš šila.

„Kdo to chodí po hřbitově?

šlape trávu na mém hrobě.

Šlape travičku zelenou,

sráží rosičku studenou.“

„Já jsem to, tvá mladá paní,

nesu ti ten rubáš nový,

rubáš nový, spravedlivý.

Jenž není v sobotu předený,

v neděli do mše válený.“

„Když jsi ty má mladá paní,

vstup sem ke mně do mé jámy,

a klíče nech na znamení!“

Jak jest do jámy vstoupila,

jáma se za ní zasula.

Vyletěli dva holoubci,

vyletěli na zvonici.

Tak jsou žalostně houkali,

jakoby hrana zvonili.

Jak to děti uslyšely,

hned tam na hřbitov běžely:

„Máti naše, máti milá!

komu jsi nás poručila?“

„Komu, mé děti, jinému,

než pánu Bohu samému!

A vy druhy, co jste hruby,

poslouchejte jedno druhy.

A pacholátko nejmladší

ať mně sám pán Bůh opatří!“

Z Táborska. – Srov. Suš. 108; II. Luž. 92; Mein. 13.

### 4.

### Milá v hrobě.

(Nápěv 295, 296.)

Když jsem šel přes ten černý les, 1)

žaly tam dvě panny oves.

Řekněte vy mně, panenky,

mého srdce holubinky:

Žne-li tu také má milá?

je-li tak zdráva jako já?

„Ach není, není – umřela,

včera tejden pohřeb měla.“

Ukažte mně tu cestičku,

kudy nesli mou holčičku.

„Dobrá cesta, povědomá,

rozmarínkou opletená.

Dobrá cesta, až nahoru

k tomu novému hřbitovu.

Kudy ji nesli mládenci,

tudy vyrostli kamenci.

Kudy ji nesly družičky,

tudy vyrostly růžičky.“

Ukažte místo, kde leží.

„Za kostelíčkem u dveří.“

Dvakrát jsem hřbitov obešel,

mé milé hrob jsem nenašel.

Po třetí hřbitov obcházím,

mé milé hrob tu nacházím.

„Kdo to šlape po mém hrobě, 2)

že nedá mrtvým pokoje?

Čuchá travičku zelenou,

sráží rosičku studenou.“

Vstaň, má milá, vstaň z hrobu ven,

podívej se, tvůj milý jsem.

Třetí rok dnes mi vypršel,

a já si pro tebe přišel.

„Ráda bych já vstala z hrobu,

ale nemohu pro mdlobu

Mé srdéčko je sklíčené,

ruce, nohy zdřevěnělé.

Hledej, milý, mezi hroby,

má tam hrobař své nádobí.

Má tam motyku a ryčku:

vykopej si svou holčičku.

Až mé vykopáš z hrobu ven,

pak si mě s sebou domu vem!“

Moje milá vykopaná,

rozmarínkou opletená,

však co po ní - je studená!

Kam´s, má milá, dary dala,

které jsi ode mne brala?

„Jest-li jsem já dary brala,

já jsem jich s sebou nevzala.

Má matička ty dary má, 3)

jdi, ona ti je zase dá.

Máš tam šáteček červený,

a v něm prstýnek stříbrný.

Ten šáteček hoď do trní,4)

bude konec milování.

Ten prstýnek hod do moře,

bude konec všeho hoře.“

Zvoňte zvony na vše strany,

umřelo mi potěšení.

Svadnul mi mladé růže květ,

protož mne mrzí celý svět!

Z Táborska. – Srov. Čel. I, 4; III, 16; Suš. 94; Vójc. I, 56; II, 295; 01. 399; H. Luž. 34, 88; D. Luž. 92; Kor. 1, 109.

1) Když jsem jel z Prahy silnicí,

žaly tam panny pšenici.

Já se jich ptám, která je má?

ozvi se mi, moje milá!

„Tvoje milá už umřela atd.

2) „Kdo to šlape po mém hrobě,

cuchá mi trávu na hlavě?“

Jsem tvůj milý, z vojny jedu,

čtyry vrané koně vedu.

Pátého mám na provodě:

vstaň má milá, vyprovoď mě!“

3) Něco jsem chudým rozdala,

něco mé matince dala.

Prstýnek má panímáma,

jdi, můj milý, ať ti ho dá.

Kus ho zahodíš do trní,

budeš milovat zas jiny.

Kus ho zahodíš do moře,

bude konec lásky hoře.

4) Ten prstýnek hoď do vody,

ať mne hlavička neboli.

šáteček hoď na Pražský most,

však máš tam jiných děvčat dost.

### 5.

### Zaklené děvčátko.

(Nápěv 649.)

Teče voda od Tábora, 1)

teče okolo javora;

všecky lávky pobrala,

jen jedinkou nechala.

Kudy mysliveček chodil,

děvčátko za ruku vodil.

Utrh‘ jabko s jabloně,

a pustil je po vodě:

„Plyn, jablíčko, kam ty ráčíš,

jen ať se mně nepomáčiš;

plyň, jablíčko, plyň dolů,

tam pod javor do mlýnu.“

Jak jablíčko připlynulo,

čtyry kola zastavilo;

točit se jim nedalo,

vodu na břeh vyhnalo.

„Proč se, kola, netočíte,

mé srdéčko netěšíte,

tak jako jste těšily,

dokud jste se točily?“

Byl myslivec na Táboře,

procházel se po oboře;

pásal on tam jeleny,

měl klobouček zelený.

S jeleny se obírával,

hezké holky milovával;

poslal svého jelena

tam pod javor do mlýna.

„Běž, jelínku, po potoku,

nic nelituj svého skoku,

běž tam dolů do mlýna,

kde se javor zelená.

Tam na břehu pod javorem

najdeš děvčátko státi,

mou panenku rozmilou

smutně hořekovati.

Čtyry mlýnské kola stojí,

neštěstí se v mlýně rodí!

před ní sehni parohy,

a skoč s lávky do vody.

Tam kde první je kolečko,

přijdeš a najdeš jablíčko;

to vbodni na parohy,

a pospěš do obory.“

Noc se blíží – jelen běží,

a pod ním se země třese;

na parůžku jablíčko

pěkné červené nese.

Vzal myslivec, vzal jablíčko,

rozkrojil je v polovičko:

vyletělo ptačátko,

bělounké holoubátko.

Nevěř, nevěř myslivečku,

že to bylo ptačátko:

bylo, bylo zaklené

jedno krásné děvčátko.

Z Hradecka a z Berounska.

1) Teče voda od Štukravy,

teče okolo Jihlavy atd.

### 6.

### Zavedený ovčák.

Pase ovčák, pase ovce

v pěkném zeleném klobouce,

pase na kopečku

v březovém háječku.

Pod dubem tu z nenadání

dvě panenky stály,

ovčák jim dal dobrý večer,

ony se mu smály.

Jedna byla celá bílá,

jako holubička,

druhá k němu švitořila,

jako vlaštovička:

„Pojď, ovčáčku! pojď ty s náma,

vyspi se u nás do rána;

a ty tvoje ovce

ať je pase, kdo chce.“

Vzaly jsou ho za ručičku,

do hor s nima zašel:

svých oveček a chaloupky

nikdy víc nenašel.

Z Bydžovska. – Srov. Čel. III, 14.

### 7.

### Ženich umrlec.

(Nápěv 255.)

Poslyšte panny

a vy mládenci,

co jest se stalo

v městě Kamenci.

Byl tam řemenář

a ten měl syna,

ten si namluvil

dceru ze mlýna.

Ta její matka

v tom zbraňovala:

„Radš tě utopím,

než bych tě vdala!“

A ten řemenář

jak to uslyšel,

on se rozhněval

a do světa šel.

A na té cestě

slovo si dali,

aby rok a den

na se čekali.

Ta její matka

psaní napsala,

že už svou dceru

tejden provdala.

Napsala psaní

drobnou literou,

že už má dceru

tejden provdanou.

A ten řemenář

jak to uslyšel,

on se rozstonal,

třetí den umřel.

Když se ta dcera

dočkat nemohla,

šla pod oblohu,

jej zaklínala:

„Kdybysi ty byl

v pekle zavřený,

ty tu musíš být

v tom okamžení!“

Ta její matka

nad ní horlila,

aby domů šla

a se modlila.

„Darmo modleni,

když já se trápím;

pro potěšení

věk si ukrátím!“

Dřív než hvězdičky

svítit počaly,

venku před domem

koně dupaly.

„Ach Bože, Bože!

kdo to k nám jede?

otvírejte se

vrata oboje!“

„Jedn, má milá,

jedu pro tebe:

bez tebe nemám

v hrobě pokoje.

Vstávej, má milá!

s lože bílého,

musíš opustit

manžela svého.“

„Ach, já žádného

manžela nemám,

na tě, můj milý,

toužebně čekám!“

„Vstávej, má milá,

vstaň se šněrovat;

čas mi dochází,

nemohu čekat.

Můj kůň je rychlý

jak střelná rána:

ujede s námi

sto mil do rána.“

A když vyjeli

z města za bránu,

hosti čekali

na jejich svatbu.

A když přijeli

k místu hřbitova:

„Otvírejte se

vrata hrobová!“

Otvírejte se

vrata hrobová:

vezem nevěstu,

svatba hotová!“

Černé dvéře se

hned otevřely,

a milý s milou

v hrobě zmizeli.

Když nemohli být

za živa svojí,

nyní po smrti

pospolu spějí.

Z Prachenska. – Srov. Suš. 111; Žeg. II, 37.

### 8.

### Panna a pekelní páni.

Úlomek.

(Nápěv 615.)

Stroj se, panno, stroj se,

více nemeškej se,

už je čas, hodina,

bysi s námi jela.

„Počkejte, vy páni,

černí zemanové!

až já vám zazpívám,

tatíčka zavolám.

Ach táto, tatíčku!

což tak tvrdě spíte,

což tak tvrdé spíte,

že mě neslyšíte?

Probuďte se ze sna,

já se s vámi žehnám,

já se s vámi žehnám,

víc vás neuhlídám.“

Z Budějovicka.

### 9.

### Heřman a Dornička.

(Nápěv 792.)

Po neděli za svítání

česal Heřman koně vrany.

Přišla k němu jeho matka,

přinesla mu čtyry jabka.

„Kam pojedeš, Heřman mladý,

že máš koně osedlaný?“

„Pojedu já pro svou milou,

pro Dorničku roztomilou.“

„Nejeď, Heřman, nejeď pro ni,

pošlem pro ni koně vrany.“

„To bych ani neudělal,

abych sobě lidí nazval

a k posledu doma zůstal!“

„Bodejž Heřman hlavu srazil,

víc se domu nenavrátil!“

Jeli, jeli, přece jeli,

na citeru, housle hráli,

troubili a bubnovali.

A když na louku přijeli,

na tu louku na širokou,

pod tu lípu, pod vysokou:

Koníček zlámal nožičku,

Heřmánek srazil hlavičku.

Dlouho stáli, rozmlouvali,

a muziky pořád hrály.

Dlouho stáli, nevěděli,

jest-li by přec jeti měli.

„Jeďte vy jen přece pro ni,

pro mé zlaté potěšení.

Nebude-li mně samému,

bude bratru nejmladšímu.“

Jeli, jeli, přece jeli,

na citeru, housle hráli,

troubili a bubnovali.

A když přijeli nahoru

k Novosedlickému dvoru:

„Jdi, Dorničko, jdi otvírat,

tvoje svadebčany vítat.“

Jak Dornička otevřela,

hned se celá polekala.

„Vítám, páni svadebčani!

kde jste ženicha nechali?“

„Ženich ten nám doma zastal,

aby k svadbě stoly chystal.“

„U kolik jsem svadeb byla

a nikde jsem neviděla.

Aby ženich doma zůstal,

svadebčanům stoly chystal!“

Matička jí brání jíti,

až ženicha budou míti.

„Jen vy nám ji přece dejte

a Dorničce nezbraňujte.“

Matička ji vystrojila

a z domu ji provodila.

Když ji z domu provázela,

smutné sobě naříkala.

Jeli, jeli, zase jeli,

na citeru, housle hráli,

troubili a bubnovali.

A když na louku přijeli,

na tu louku, na širokou,

pod tu lípu, pod vysokou:

Dorna z vozu se nahnula,

krev červenon uhlídala.

„To je krev mého milého,

ach, Heřmánka rozmilého!“

„Ach! to není krev člověčí,

to je jenom krev zvířecí:

Zabil Heřman tučnou lani,

aby uctil svadebčany.“

Jeli, jeli, pořád jeli,

na citeru, housle hráli,

troubili a bubnovali.

A když přijeli nahoru

do Heřmanovébo dvoru:

„Jdete, matičko, k vítání

této nešťastné synové.“

„Vítám tebe, má synová!

bodejž jsi hlavu srazila,

než’s mého syna poznala!“

„Jdi ty, bratříčku, k vítání,

této neštastné švakrové.“

„Vítám tebe, má švakrová!

bodejž jsi hlavu srazila,

než’s mého bratra poznala!“

„Jdi ty, sestřičko, k vítání

této nešťastné švakrové.“

„Vítám tebe, má švakrová,

bodejž’s v roce syna měla!“

Matička jí za zlé měla,

že jest ji tak přivítala.

„Což pak vy mně za zlé máte?

vždyť pak vy mě taky vdáte!“

A když byli v půl večeře,

zvoní hranu na klášteře.

Jak Dornička uslyšela,

uleknutím zbledla celá.

„Ach, komuž to zvoní hranu?

jistě mému to Heřmanu!“

„Heřman, ten v komoře leží,

že ho jeho hlava bolí:

Umřelo jest pacholátko,

maličké to nemluvňátko.“

Jak Dornička uslyšela,

hned se pravdy domyslila!

Uleknutím na zem padla,

v okamžení dokonala.

Jak se věrně milovali,

tak je spolu pochovali.

Na hrob postavili kámen

a vyryli nápis na něm:

„Leží to Herman s Dorničkou,

jako bratr se sestřičkou.

Kdo okolo hrobu jdete,

za ně se tu pomodlete!“

Z Hradecka.

(Nápěv 716.)

Po neděli to pondělí

měl Heřmánek mít veselí.

Když byli tam nad tou lukou,

pod tou lípou pod širokou,

Koníček zlámal nožičku,

Heřmánek srazil hlavičku.

Když byli tam na tom dvoře

u nevěstiny mateře,

Vyšla matka k uvítání:

„Vítám vás, páni a paní!

Vítám vás, páni a paní!

kde jste ženicha nechali?“

„Ženich ten nám doma zůstal,

aby pánům stoly chystal.“

„Jak živa jsem neslyšela,

aby ženich zůstal doma!“

„Jen vy nám nevěstu dejte

a nás déle nezdržujte!“

Tu hned jim nevěstu dali,

troubili a pěkně hráli.

A když byli nad tou lukou,

pod tou lípou pod širokou,

Nevěsta s kočáru kouká:

„Čí pak krev se tu červená?“

„Zabil Heřman pěknou lani,

aby uctil svadebčany“

A když byli tam na dvoře

u ženichovy mateře,

Vyšla matka k uvítání:

„Vítám vás, páni a paní!

I všickni přátelé moji:

kde jste syna mi nechali?

O ty nevěsto nešťastná!

kýž byla ruku zlámala,

než mého syna poznala!“

Vyšel otec k uvítání:

„Vítám vás, páni a paní!

I všickni přátelé moji:

kde jste syna mi nechali?

Ó ty nevěsto nevděčná!

kýž byla hlavu srazila,

než mého syna poznala!“

Vyšla švakrová k vítání:

„Vítám vás, páni a paní!

I všickni přátelé moji:

kde jste bratra mi nechali?

Ó ty nevěsto! buď zdráva,

aby sto let živa byla!

Já se taky mám vdávati:

by mne měli tak vítati,

radš bych mohla tak nechati!“

Když pak první jídlo dali,

ponejprv hrana zvonili.

„Prosím vás, páni a paní!

komu pak ty hrana zvoní?“

„Umřelo pánu paňátko,

maličké to nemluvňátko.“

A když druhé jídlo dali,

podruhé hrana zvonili.

„Prosím vás, páni a paní!

komu pak ty hrana zvoní?“

„Umřelo pastýři dítě

ráno dnes, hned na úsvitě.“

A když třetí jídlo dali,

potřetí hrana zvonili.

„Prosím Vás, páni a paní!

komu pak ty hrana zvoní?“

„Ale komu pak jinému

nežli Heřmánkoví tvému!“

Dva nože za ňadra vzala

a na hřbitov pospíchala.

Jedním sobě hrob hrabala,

druhý do sebe vrazila.

„Kdo kolem hřbitova půjde,

každý nás litovat bude:

Tu hle leží milý s milou

to pro lásku pro upřímnou.“

Z Prachenska. – Srov. Čel. I, 26, 80; Suš. 82; Kol. II, 84; H. Luž. I, 31; Kar. I, 309.

### 10.

### Bratr voják.

(Nápěv 116.)

V šírém poli lípa stojí,

pod tou lípou vojsko leží.

Trubač pěkně vytrubuje,

už to vojsko mašíruje.

„Já bych taky mašíroval,

kdyby mi kdo koně sedlal.“

Sestra mladší nemeškala,

hned koníčka osedlala.

Když koníčka osedlala,

přežalostně zaplakala.

„Neplač, neplač, sestro moje,

za dvě léta přijdu k tobě.“

Když dvě léta uplynula,

sestra bratra neviděla.

A on leží v šírém poli,

má hlavičku na dvě půly.

Vraný stojí kůň u něho,

nohou hrabe, lituje ho.

„Vstávej, vstávej, můj patrone!

dávej oves, seno moje.

Vždycky jsem se dobře míval,

dokud jsi mým pánem býval.

Nynčko ležíš v šírém poli,

máš hlavičku na dvě půly!

Máš hlavičku na dvě strany,

roznesou té straky, vrány.“

Z Budějovicka. – Srov. Suš. 172; Kol. I, 891; Žeg. P. p. 68; Rog. 25; Karadž. I, 453; Sachar. IV, 299.

Jiný počátek:

Když vojáček mašíruje,

žádnej jeho nelituje.

Jenom ta jeho holčička,

kterou si vzal do srdéčka.

Já bych taky mašíroval atd.

### 11.

### Porubaný synek.

(Nápěv 150.)

Za horama, za dolama

je tam postel s peřinama.

V té posteli synek leží,

porubanou hlavu drží.

Kdo ji rubal? dva vojáci,

rubali ji při měsíci.

Z Prachenska.

### 12.

### Upálená.

(Nápěv 129)

Hořela lípa, hořela,

pod ni panenka seděla;

jiskřičky na ni padaly,

mládenci pro ni plakaly.

Což pak vy pro mě pláčete?

vždyť nejsem sama na světě,

vždyť nejsem sama jediná:

děvčat je plná dědina!

Z Chrudimska. – Srov. Čel. I, 47; Suš. 6411 Kol. I, 19; Rog. 90.

### 13.

### Sestra travička.

(Nápěv 792.)

Stojí hruška v šírém poli,

pod tou hruškou kámen bílý.

Pod kamenem zlatý prsten,

skrz ten prsten tráva roste.

Kdo tu trávu zíti bude,

zlatý prsten nosit bude.

Žala ji tam moje milá,

prstenu přec nenosila.

Jeli tudy cizí páni:

„Pojeď, holka, pojeď snámi!“

„Já bych s vámi ráda jela,

kdybych bratra já neměla.“

„Bratra můžeš otráviti,

s námi můžeš předce jiti.“

„Kterak bych ho otrávila?

Jáť se tomu neučila.“

„Jdi do háje zeleného,

najdeš hada jedového.

Uvař mu ho v teplém mlíče,

on ti skoná v malé chvilce.“

Už bratříček z lesa jede,

javorové dřevo veze.

„Pojď, bratříčku, k snídaničku,

přichystala jsem rybičku.“

„Jaká, sestro, to rybička,

bez hlavičky, bez ploutvíčka?“

„Hlavičku já posnídala,

a ploutvíčka kočka vzala.“

A když bylo po snídaní,

bratr má se k umírání.

„Jdi, sestřičko, pro vínečko,

ať okřeje mé srdéčko.“

Nabrala mu vody z louže:

„Pí, bratříčku, to zpomůže.“

A když bylo po obědě:

„Běda, sestro, zle je, zle je!

Podej, sestro, poduštičku,

ať položím svou hlavičku!“

Podala mu tvrdý kámen:

„Spi, bratříčku, s Kristem pánem!“

A když bylo po večeři,

přijeli tam tři lékaři.

„Ó vy páni lékařové,

probodněte srdce moje.

Tělo dejte pod kamení,

ať ten oheň více není.

A z kamení do kostnice,

ať ta bolest není více.“

Jeden den ho pochovala,

a druhý den psaní psala:

„Přijeď, milý, bez prodlení,

už je bratr otrávený.“

„Když jsi bratra otrávila,

ani mne bys nešetřila.“

„Ouvej Bože, jaké hoře!

nemám bratra ani muže.

Bratra jsem si otrávila,

a muže jsem nenabyla!“

Z Berounska.

(Nápěv 676.)

Pásla Juda, pásla páva

od večera až do rána.

Přijel-tě k ní šelma Němec:

„Dej, Judýtko, dej ten věnec!“

„Já– ti věnec nemohu dát,

mámť já bratra, ten je voják.“

„Bratra můžeš otráviti,

mne si za manžela vzíti.“

„Jak pak bych ho otrávila?

jáť se tomu neučila.“

„Jdi do lesa jedlového,

najdeš hada jedového.

Usekni mu jen hlavičku,

přistroj mu ho za rybičku.“

Bratr z vojny domů jede,

čtyry koně vrané vede.

„Dej koníčky do maštale,

máš tam ryby přistrojené.“

„Jaké, sestro, máš rybičky

bez hlavičky – bez ploutvičky?“

„Hlavičky jsem usekala,

a ploutvičky kočce dala.“

A když bylo po snídaní,

bratr má se k umíráni.

„Ovej, sestro, hlava bolí

vem šáteček, zavaž mi ji.“

„Kdybych chtěla vázat hlavu,

nedala bych jídla z hadů!“

„Podej, sestro, poduštičku,

ať vypustím svou dušičku!“

Podala mu tvrdý kámen:

„Umři, bratře, umři na němí“

Už bratrovi hrany zvoní,

a Judýtku kati honí.

Už bratříčka k hrobu nesou,

a Judýtku kati vedou.

Už bratříčka ve hrob klatlou,

a Judýtku kolem lámou.

Z Hradecka.

(Nápěv 716.)

Žala holka, žala trávu

na tom podviničném stavu.

Jeli tudy cizí páni:

„Pojeď, holka, pojed s námi.“

„Já bych s vámi ráda jela,

kdybych bratříčka neměla.“

„Zbav se, holka, bratra svého,

dej mu hada jedového.“

Už bratříček z vojny jede,

čtyry koně s sebou vede.

A pátý hop! na provodě:

„Jseš-li, sestro, na svobodě?“

„Jsem, bratříčku, na svobodě,

jako ryba v čerstvé vodě!

Na, bratříčku, snídaničku,

připravila jsem rybičku.“

„Jaké, sestro, máš rybičky:

bez ploutviček, bez hlavičky!“

„Já hlavičky sama snědla,

a ploutvičky kočka zvedla.“

Po snídaní hlava bolí:

„Pojď, sestřičko, zavaž mi ji!“

„Kdybych chtěla hlavu vázat,

nechtěla bych jedu dávat!“

„Jdi, sestřičko, do lednice,

natoč vína do sklenice.“

Než sestřička s vínem přišla,

už z bratříčka duše vyšla.

„Ouvej, kde jsou moje růže!

nemám bratra ani muže:

Bratra jsem si otrávila,

a muže jsem nenabyla!“

Rozpletla si dva ruličky,

vypletla z nich dva nožíčky:

Jedním hrobek vykopala,

druhým krček podřezala.

Z Budějovicka. – Srov. Čel. II, 49. III, 9, 76, 108; Suš. 167; Kol. II, 82; Zeg. P. 81, 82; Vojč. I, 71, 282, 289; Karadž. I, 215; Kukulj. I, 214; Sachar. IV, .7.

### 14.

### Otrávená milá.

(Nápěv 792.)

Tam nahoře pod lípami

tři mládenci spolu stáli,

o lásce si povídali.

Jeden začne povídati,

co chce panně darovali:

„Pěknou pentličku červenou,

stříbrem, zlatem vyráženou.“

Druhý začue povídati,

co chce panně darovali:

„Trochu utrejchu bílého

do nápoje smíchaného.“

Třetí začne hovořiti:

„Škoda pannám ublížiti.

Ale která je k libosti,

milujme ji s upřímností.“

Šla Ančička, šla pro vodu,

kde oni svou brali radu.

Šla pro vodu dolů k mostu:

„Pojď, panenko, pojď na poctu!“

Na poctu ji zavolali,

ze sklenice pít jí dali.

„Pí, napí se ze sklenice,

však nebudeš píti více!“

Ze sklenice se napila,

hned tu chvíli zbledla celá,

přišla domu, hned omdlela.

Stará matka se jí ptala:

„Co’s panenko, co’s dělala?“

„Hořkej nápoj jsem já pila,

otrávena jsem já byla!“

Pro milého si poslala:

„Což pak jsem vám udélala,

Že jste mne tak otrávili,

můj mladý věk zahubili!“

Z Hradecka. – Srov. Krol. II, 284.

### 15.

### Zabitá sestra.

(Nápěv 716.)

V Černovicích v hustém lese

hezké děvče trávu seče.

Když travičky nasekala,

za sebe se podívala.

Spatřila tu mládenečka,

zeleného myslivečka.

„Co to, děvče, co to děláš,

že v mém lese trávu sekáš?

za to zde svůj život necháš!“

„Když mám tu svůj život nechat,

potřikráte chci zavolat.“

„Zavolej si třeba pětkrát,

neslyší tě než lesní pták.“

Když podruhé zavolala,

bratr mladší ji uslyšel,

bratru staršímu pověděl.

„Milý bratře! zle je s námi,

naše sestra volá v háji.

Honem koně osedlejme

a do háje pospíchejme.“

A když do háje přijeli,

vrané koně zastavili,

myslivečka tu spatřili.

„Co jsi zabil, myslivečku,

že máš zbarvenou flintičku?“

„Já jsem zabil holubičku

na tom našem jetelíčku.“

„To nebyla holubička,

to byla naše sestřička! –

Všecky panny věnce vijou,

jen mé sestře rubáš šijou.

Všecky panny v stříbře, v zlatě,

jen má sestra hnije v blátě!“

Z Táborska.

### 16.

### Zabité děvče.

(Nápěv 716.)

V černém lese na pasece

švarné děvče trávu seče.

Jak nažala, navázala,

na milého zavolala:

„Pojď, Janečku, s druhé strany,

zdvihni na mé nůši trávy.“

Jednou rukou trávu zdvihal,

druhou rukou vínek snímal.

A když měla vínek sňatý,

hořce začala plakati.

„A když nemám vínku míti,

nechci déle živa býti!“

„Když jsi chtěla vínek míti,

neměla jsi mne volatí.

Vyvol sobě jedno z dvého,

nespoléhej na žádného.“

Ona sobě vyvolila,

třikrát k horám zavolala.

Jak ponejprv zavolala,

to se hora zelenala.

Jak po druhé zavolala,

tu se hora prohýbala.

Jak po třetí zavolala,

už ji matka nelyšela.

„Ach, synové! jeďte v hora,

naše děvče smutně volal“

Synové hned nemeškali,

k černým horám pospíchali.

Potkali tam mládenečka,

sousedového Janečka.

„Co jsi, Janku, co jsi zabil,

že’s šavličku okrvavil?“

„Zabil jsem já holubičku,

sedávala v okenečku.

Sedávala, vrkávala,

mně smutnému spát nedala.“

„Nebyla to holubička,

byla to naše sestřička!“

Sestra leží na trávníčku,

má posekanou hlavičku.

„Nyní půjdeš do vězení,

pomoci ti žádné neni.

Do vězení takového,

že nevyjdeš co živ z něho!“

Z Prachenska. – Srov. Suš. 191; Luž. I, 27; Rog. 69.

### 17.

### Zajatá.

(Nápěv 295, 724.)

Byla lučina široká, 1)

na ní travička vysoká.

„Půjdem tam na ni, sestřičko!

nažnem travičky raníčko.“

Díval se na ně z okna král,

na své pachole zavolal:

„Vstávej, pachole! stroj koně,

pojedem na hon do pole.

Budem honiti srnčata,

dvacitiletá děvčata.“

A když na louku přijeli,

vrané koníčky zdrželi:

„Kdo vám tu trávu kázal žit?

jedna musíte s námi jít!“

„Kázal nám otec a máti

trávy zelené nažati.“

Jedna ji žala, vázala,

druhá žalostně plakala:

„Ach, pro ten kousek trávníčku

mám já opustit mamičku!

Ach, pro ten kousek ostřice

mám já opustit rodiče!

Ach, pro ten kousek jetele

mám já opustit přátele!

Ach, pro ten jetelový květ

mám já opustit celý svět!“

Z Táborska.

1) Vím já lučinu širokou,

na ni travičku vysokou.

Vstaňte raníčko, sestřičky,

nažnem zelené travičky atd.

(Nápěv 633.)

Šla Liduška na travičku

do zeleného háječku.

Díval se za ní z okna pán,

na kočího si zavolal:

„Stroj, kočí, stroj koně vrany,

pojedem v hájek zelený!“

A když do hájku přijeli,

zelenou louku viděli.

Viděli na ní zvířátko,

dvacítileté děvčátko.

„Kde’s té smělosti nabrala,

abys mi na louce žala?“

„Dovolil mi sem váš šafář,

vašeho dvoru hospodář.“

„Šafářovo tu nic není,

ty musíš býti mou paní!“

„Rozvij se v kvítí metlice,

že nejsem panenkou více.

A ten bílý jetelíček,

že mám na hlavě čepeček.

To čepeček damaškový,

porty na něm pozlaceny.“

Z Bydžovska. – Srov. Suš. 189; ZpSv. II, 21; H. Luž. 27; O. Lož. 29.

### 18.

### Konvářovic Kačenka.

(Nápěv 724.)

Vím já o pěkném palouce, 1)

na něm městečko Rakovce.

Bydleli tam dva konváři,

oba dobři hospodáři.

Měl ten jeden hezkou dceru,

hezčí nežli král královnu. 2)

Plela babička zahradu, 3)

pan král jde k babě na radu:

„Hej babo, babo! dej radu,

kterak bych dostal lu pannu.“

„Má rada bude dost bodná,

bude-li jen zaplacena?“

„O plat nic ty se nestarej,

jen ty mně dobrou radu dej.“

„Kup sobě štůčku damašku,

dej si šít šaly po pražsku

a čepeček po moravsku.

Toulej se, toulej po rynku,

až ke konvářovic domku.

A když se k domku přitouláš,

na vrata venku zaklepáš.“ 4)

„Kdo to tak tluče, kdo to je, 5)

že nedá v noci pokoje?“

„Já jsem kramářka z Opavy,

jedu pro zboží do Prahy.

Vozy jsem napřed poslala,

sama jsem vzadu zůstala.

Žádám vás za přelezení 6)

třeba jen na holé zemi.“

„Jdi, Kačenko, jdi otvírat,

krásná paní stojí u vrat

Jdi, Kačenko, stroj večeři,

ať se paní navečeří.“

Pani se navečeřela,

odpočinouti žádala.

„Jdi, Kačenko, jdi lůžko stlát,

ta pani musí časně vstát!“

„Ach, tatíčku můj rozmilý!

nic rni se paní nelíbí:

Jak živa jsem neviděla,

aby paní vousy měla!“

„Jdi, Kačenko, nic nereptej,

co ti poroučím, udělej.“

Když čepec s blavy sdělala,

Kačence jej darovala.

Když prsten s prstu sdělala,

Kačence jej darovala.

„Zhasni, Kačenko, tu svíčku,

ať já si svléknu sukničku.

Já jsem panička poctivá,

víc nežli jiná stydlivá.“

A když už bylo půl noci,

paní kráčí po světnici.

A když bylo po půl noci:

„Ach otče, přispěj k pomoci!“

„Nic, Kačenko, nic nekřič ty!

však jsem já sám král Uherský.“

A když už bylo na ráno,

bylo po městě voláno:

Že konvářovic Kačenka

už není žádná panenka.

Všecky panny věnce vijou,

u konvářů čepce šijou.

Všecky panny jdou na dříví,

u konvářů strojí křtiny.

Všecky panny jdou pro vodu,

ta konvářovic k ouvodu.

„Můj bratříček z vojny jede, 7)

co on mně přesmutné veze?“

„Vezu ti věnec zelený,

perle do něho vpleteny!“

„Ach, což je mně do věnečku,

když už nejsem za děvečku!“

„Ukaž, sestro, muže svého,

muže svého, švakra mého.“

„Ach, kohož bych ukázala,

než pana krále samého!“

„Kdybych věděl, který to král,

na kusy bych ho rozsekal!“

„Toho, bratříčku! nedělej,

mé poctivosti nehledej.

Má poctivost světem běží,

žádný jí víc nedohoní.

Žádný jí víc nedohoní,

kdyby bylo tři sta koní!“

Když synáčka kolíbala,

takto jest jemu zpívala:

„Dadej, malej! mlč můj synu!

však máš tatíčka hrdinu!

Dadej, malej! mlč synu můj:

Uherský král je otec tvůj!“

Z Berounska. – Srov. Suš. 103, Kol. II, 7: H. Luž. 40.

1) Stála chaloupka v rákose,

nedaleko od vesnice.

2) Sem kladou někteří slohu tuto:

Žádný jí nemoh‘ podvesti,

jenom ten pan král Uherský,

ten podvoditel panenský.

3) Plela babička, plela len,

krásná Kačenka byla v něm.

„Půjdu k té bábě na radu,

jak bych podvedl tu pannu.

Babo, babičko! dej radu,

kterak tu pannu dostanu.“

„Já ráda dobrou radu dám,

jen když ji zaplacenou mám.“

4) Stříbrem a zlatem zadrnkáš!

5) Kdo to tluče na ty vrata?

utluče stříbra i zlata.

6) Prosím, hospodáři, tebe,

bys mi dal nocleh u sebe.

„Vždyť pak tu není hospoda,

kde bys u nás tu ležela?“

Lehnu třebas na lavičku,

sukni si dám pod hlavičku.

7) „Můj bratříček z vojny jede,

čtyry koně vraný vede.

Vítám tě, bratře, bratříčku,

z daleké cesty vojáčku!

Co mi vezeš za vítání?“

„Vezu ti věnec perlový.“

„Což bych já s věncem dělala,

když už nejsem žádná panna?“

Píseň slovenská, hlavním dílem s touto se srovnávajíc, jmenuje výslovně krále Uherského Matiáše (Korvina), o jehož milovánkách množství písní a pověstí slovanských svědčí.

Píseň lužická, jak veršem, tak i barvou básnickou od ostatních se lišíc, pokládá „Khatržinku“ za dceru krčmářovu z Dolné Hůrky, a na místě krále Uherského jmenuje »Vujrjovskoho panaw, vypravujíc, kterak tento nakoupiv sobě na trhu Zhořelském troubu plátna, sametu sto loket a bílého hedbáví, za počestnou pannu (knežnićku) přestrojen přijel do Dolné Hůrky na dvůr krčmářův, žádaje, aby ho krčmář u sebe přechoval za jednu noc: „Nechť koně stojí prostřed dvora, schovej mne jen před Vujrjovským pánem, tím Luciperem!“ Načež krčmář odpovídá:

„Kdybych chtěl přechovat tebe této noci, kdybych chtěl tě schovat, musil bych tě zavřít

pod devět zámků v desátou světničku k mojí milé dceři, krásné Kateřince.“

### 19.

### Nalezená sestra.

(Nápěv 520,)

Plouli rytíři po brodě,

připlouli k nové hospodě.

„Šenkýřko, hezkou dceru máte!

komu ji ke cti dochováte?“

„To není, rytíři, dcera má,

jeť to dívecka služebná.“

Poslala Lenorku pro vodu,

smýšlela o ni zlou radu.

Lenorka pozorná byla,

pod okýnkem je slyšela.

„Jdi, Lenorko, jdi lůžko stlát,

pan rytíř dřímá, půjde spat.“

Lenorka do pokoje vkročí,

pan rytíř si ji zaskočí.

„Nech ty mne, rytíři, s pokojem,

ať odejdu s pánem Bohem!

Ač jsem jen dívečka služebná,

můj rod se tobě vyrovná.“

„Jak se mi tvůj rod vyrovná,

když jsi dívečka služebná?“

„Když jsem já maličká byla,

před domem jsem si hrávala.

Po zlatém písku jsem běhala,

červeným jablíčkem koulela.

Jeli jsou tudy cikáni,

na vůz pod plachtu mne vzali.

Do cizí země zavezli,

za míru ovsa prodali.“

„Pověz mi, Lenorko má milá,

jaký to dvůr tvůj otec má?“

„Dům je z bílého mramoru,

okna z červených kamenů.“

„Oj, ty’s Lenorka, sestra má,

sestra má vlastni rozmilá!

Sedům let jsem tebe hledal,

všecky země jsem prohledal.

Lehni si, sestřičko, na lože,

já budu chodit po dvoře.

A když už bylo na ráno,

bylo jest na ni voláno:

„Vstávej, Lenoro, nahoru!

vem bílý čepec na hlavu.“

„Vstávej, má sestřičko, nahoru!

pojedem k bílému dvoru.

Panímámo! co mi dáte?

mou nevěstu uhlídáte!“

„Ach, což mi po tvé nevěstě,

když budu vždycky jí v cestě!“

„Panímámo! co mi dáte?

mou sestřičku uhlídáte!“

„Stříbro, zlato bych ti dala,

kdybych ji zas uhlídala!“

A když se spolu vítaly,

obě radostí plakaly.

Z Berounska.

(Nápěv 368.)

Nedaleko Kolína

stojí hospoda nová,

stojí hospoda nová,

z kamene vystavená.

Jedou tam tři pánové,

tři krásni rytířové:

„Hej, šenkýřko, toč pivo!

skoč, šenkýřko, dej víno!“

Kačenka víno nese,

až se ji hlava třese,

to od dobrých korálů,

od stříbrných tolarů.

„Je, šenkýřko, dcera tvá?

čili tvoje přátelská?“

„Ani není dcera má,

ani žádná přátelská.

Od formanů koupená

za čtyry mázy vína,

za čtyry mázy vína,

za jednu otep sena.“

„Co, šenkýřko, co ti dát,

bych s ní moh té noci spát?“

„Pět dukátů nebo šest,

dost bude za její čest!

Jdi, Kačenko, lože stlát,

pan rytíř už půjde spat!“

Jak Kačenka pokročí,

rytíř za ni poskočí.

„Ani se mne netýkej,

mou osobo ve cti měj!

jsemť já z rodu dobrého,

z rodu tobě rovného!“

„Když jsi z rodu dobrého,

oznam mi otce svého.“

„Můj otec pán rytířský

někde v zemi Uherský.“ 1)

„Prosím, dej mi znamení,

jaké má on staveni?“

„Stavení je z mramoru,

zlaté schody nahoru.“

„Ty‘s, Kačenko! sestra má,

sestra moje rozmilá,

co dítě ukradená,

nyní zas nalezená!

Sedům let jsem tě hledal,

s koně na koně vsedal,

s koně na koně vsedal,

tři sta jsem jich potrhal!

Pojď, šenkýřko, nahoru,

zaplatím ti tvoji mzdu.“

Šla šenkýřka nahoru,

rytíř uťal jí hlavu –

zaplatil jí její mzdu.

Z Prachenska. – Srov. Suš. 177; Kol. II, 5; H. Lul. 33; D. Luž. 33: Žeg. P. I, 168; II, 24; Topal. T, 3; Wunderhom II, 277; Seckendorf´s Musenalm. 1808, 29; Erlach’s Samml. II, 146; Kretschmer’s Samml. II, 81.

1) V písni slovenské sní místo toto:

– som a rodu velkého

Dinděš krála mladého;

v lužické pak stoji:

Čeja da Maruška tola ty sy?

„Z cuseje zemje Kajnfaljerec džóvka.“

### 20.

### Oklamaný Turek.

(Nápěv 360.)

Byl jest jeden zeman,

měl překrásnou dceru,

ach Bože! Přehoze!

jménem Kateřinu.

Zvěděl o ní, zvěděl

ten Turecký kníže,

ach Bože! Přebože!

psaníčko ji píše.

Psaníčko jí napsal,

prstýnek dal k tomu,

aby bylo dáno

do jejího domu.

Jak psaní dostala,

dala pantátovi,

aby se podíval

co v něm psáno stoji.

Pantáta čte psaní,

smutně sobě vzdychá,

ach Bože! Přebože!

smutně sobě vzdychá.

„Můj zlatý pantáto!

co vy tak vzdycháte?

co vy v tom psaníčku

zlého nalézáte?“

„O má dcero drahá!

kterak nemám vzdychal,

když tě mám Turkovi

za ženu odevzdat?“

„Můj zlatý pantáto!

toho nedělejte,

tomu Turkovi mne

v ruce nedávejte!“

Turek jede do vrat.

„Jděte mu otvírat:

já jdu do komůrky,

tam budu umírat.“

„Dobrej den, matičko!

kde je vaše dcera?“

„Tam v komůrce leží,

ach, umřela včera!“

Nechtěl Turek věřit,

do komůrky zašel,

ach Bože! Přebože!

umrlou ji našel.

Vyndal z kapsy šátek,

utíral si líčko:

„Proč’s mě opustila,

má drahá perličko?“

Dal jí rubáš šíti

z růžové dykyty:

„Proč jsi mi uvadlo,

mé převzácné kvítí?“

Vyndal drahé perle,

dal jí kolem krku;

vyndal zlatý prsten,

dal na její ruku.

Dal jí truhlu líti

ze stříbra čistého,

a na truhlu víko

ze zlata ryzého.

Stříbrnou motykou

dal jí hrob kopali,

a zlatou lopatou

zem vyhazovati.

Dal ji hrana zvonit

po celé krajině,

aby bylo slyšet

do Turecké země.

Turek z domu jede,

dcera z komůrky jde:

„Provázej tě pán Bůh

do Turecké země!“

Turek jede v poli,

kloboučkem zatočil,

Ach Bože! Přebože!

hořem se rozskočil.

Z Klatovska. – Srov. Krol. I, 580; Čel. III, 11; Suš. 124; Kol. II, 8, 392; Zeg. P. 1, 173; Olesk. 487; Vraz I, 50; Karadž. I, 551.

Jiné počátky písně této.

a.

Na Tureckém pomezí

má tam vrátný dceru:

Ach Bože! Přebože!

kýž já jí dostanu!

Napsal jsem jí psaníčko,

prstýnek dal k tomu atd.

b.

(Nápěv 659.)

Ten zábranský kovář

překrásnou dceru má;

pře-můj milý Bože!

komu on ji oddá?

Ach oddá ji, oddá,

to Turku velkému,

pře-můj milý Bože!

to vrahu lítému atd.

Z Klatovska.

c.

Měl jest zeman dceru,

jménem Kateřinu;

ach Bože můj milý, rozmilý!

jménem Kateřinu.

Ach Káčo, Kačenko!

máš býti Turkova,

ach Bože můj milý, rozmilý!

máš býti Turkova.

Já Turkova nebudu,

radš života zbudu,

ach Bože můj milý, rozmilý!

radš života zbudu atd.

Z Bydžovska.

### 21.

Manželka vražednice.

(Nápěv 295.)

Přihodila se novina,

že paní pána zabila.

Do zahrady zakopala

a zem na něm ušlapala.

Přijeli tam dvá pánové,

mrtvého pána bratrové.

„Pověz nám, paní švagrová!

Kam´s svého pána poděla?“

„Dnes třetí den, co odejel,

nevím, přesmutná, kam se děl!“

Šli pánové do komory,

našli jeho klobouk nový.

„Pověz nám, paní švagrová!

kam´s svého pána poděla?“

„Dnes třetí den, co odejel,

nevím, přesmutná, kam se děl.“

Šli pánové do maštale,

našli jeho koně vrané.

„Pověz nám, paní švagrová!

kam´s svého pana poděla?“

„Dnes třetí den, co odejel,

nevím, přesmutná, kam se děl.“

Šli pánové do stodoly,

našli jeho kočár nový.

„Pověz nám, paní švagrová!

kam´s svého pána poděla?“

„Dnes třetí den, co odejel,

nevím, přesmutná, kam se děl!“

Šli pánové do pivnice,

našli krve dvě sklenice.

„Pověz nám, paní švakrová!

co ta čerstvá krev znamená?“

„Zabila jsem dvě kačice,

bylo krve dvě sklenice.“

Šli pánové do zahrady,

našli tam jeho hrob mladý.

„Pověz nám, paní švagrová!

co ta nová zem znamená?“

„Našila jsem hlavatice,

můj pán ji má rád velice!“

„Zrádná jsi, pani švagrová,

ty jsi nám bratra zabila!

Ustroj se, paní švagrová!

pojedeš s námi do Brna.“

Když jeli podlé štěpnice,

zlomila štípek vichřice.

„Škoda tě, štípku zelený,

že musíš přijít v zmaření!“

„Darmo mě, paní, lituješ,

když sama na smrt putuješ!“

Z Táborska. – Srov. Suš. 95; Kol. II, 36; Vójc. I, 115; II, 304; 01. 505.

### 22.

### Václavíček.

(Nápěv 60.)

Byla jest jedna matička,

syna měla Václavíčka.

Ženiti se mu nedala,

milou opustit kázala.

Václavíček se rozhněval,

do Benešova vandroval.

Zabil v Sázavě jednoho,

u Benešova druhého,

za Benešovem třetího.

Tu Václavíčka dostali,

do radné šatlavy dali.

„Ach! kýž mám posla rychlého,

tak jako ptáčka zlítného:

By pověděl mé mateři,

ať nečeká mne k večeři.

Ba ani zejtra k obědu,

neb já víc domů nepřijdu.

At pošle mně dvě košile,

dvě košile pěkné bílé!

Jednu košili konopnou,

druhou košili kmentovou.

V konopné budu seděli,

v kmentové budu viseli.

By pověděl mé panence,

ať mi sem pošle dva věnce:

Ten jeden pěkný růžový,

ten druhý pěkný zelený.

V růžovém budu seděli,

v zeleném budu viseti.“

Jak se máteř dozvěděla,

do Benešova běžela:

„Kde je ta radná šatlava,

co jali mého Václava?

Co’s, Václavíčku, co’s dělal,

že jsi tři lidi zmordoval?“

„Já nekrad, já jen mordoval

pro děvče, co jsem miloval.“

A když už bylo na ráno,

bylo biřicem voláno. 1)

A když už bylo co na den,

Václavíček byl vyveden.

A když už byli na rynku,

dala mu věnec z barvínku.

A když už byli na mostě,

dala mu prsten za dvě sté.

A když už byli u vršku,

Václav viděl šibeničku:

„Kdybych byl věděl před lety,

že na ní budu viseti,

Byl bych ji dal zlatem pobit,

českými groši ozdobit!“2)

A když už byli na vršku:

„Počkej, kate mistře! trošku,

Ať já se ještě ohlídnu,

pro které děvče na smrt jdu.

Pro to děvče černooký,

co má podepřené boky!

Z Berounska, 91; Kol. I, 340; II, 395,

1) bylo od práva voláno.

2) Srov. Tambur, III. I. str. 58.

### 23.

### Matoušek a Majdalenka.

(Nápěv 763, 764.)

Zabil jest Matoušek,

zabil Majdalenku,

že jí nesměl vzíti

za svoji manželku.

Často tam chodíval,

do půl noci býval;

mile s ní rozmlouval,

lásku přisliboval.

Když hodina byla:

„Vstaň, Madlenko milá!

vstaň a vyprovoď mne

do šírého pole!“

Majdalenka vstala,

jej vyprovázela,

běloučkým šátečkem

oči utírala.

Vyprovodila ho

až k panskému dvoru:

„Jdi už, můj Matoušku,

s pánem Bohem doma!

Neb já s tebou dále

nemohu se bráti;

lál by mně tatíček,

lála by mně máti.“

Loudil ji a loudily

tam až na rozcestí;

ach, nenadála se

tu svého neštěstí!

Tam jí na krk šloupil,

ruce, nohy zlámal,

jako ten ukrutník

s ubohou nakládal.

Ona ho prosila:

„Ach pro rány Krista!

jen mne, můj Matoušku,

nezabí dočista!“

Ona ho prosila:

„Ach pro všecky Svaty!

jen mne, můj Matoušku,

nech vyzpovídati!“

„O! jak já dám tobě

té zpovědi dosti,

až tobě polezou

z hlavičky ven kosti!“

Pak ji tam zahrabal

pod zeleným hlohem,

jen kousek fěrtoušku

jí vykoukalo ven.

A když domů přišel,

otci tak povídal:

„Už jsem mlynářovu

Majdalenku nechal.“

„Dobře´s tak, Matoušku,

dobře´s tak udělal,

že jsi mlynářovy

Majdalenky nechal.

Ty si můžeš vybrat

podlé své libosti,

která bude míti

stříbra, zlata dosti.“

„Ach! vy to, tatíčku,

vy mně to pravíte:

však o té žalosti

v mém srdci nevíte!“

Když do zámku přišel,

pan správce se ho ptal:

„Kde jsi mlynářovy

Majdalenky nechal?“

Majdalenka leží

pod zeleným hlohem:

a Matoušek stojí

před širokým stolem! 1)

Majdalenku nesou

čtyry panny z trní,

a Matouška vedou

kati do vězení.

Majdalenku nesou

mládenci pod věnci,

a Matouška vedou

kati na šibenci.

Tu rodičů prosil

by mu odpustili,

že tak skrze něho

dcerušku ztratili.

„My ti odpouštíme

tvoji vinu všickni,

jest-li ti odpustí

právo Holomoucký.“

„Tatíčku, matičko!

toho já nežádám:

pro vaši Madlenku

milerád umírám.

Co jsem já zasloužil,

sám trest na se žádám,

a tuto výpověd

na sebe vydávám:

Hlavu na špic dejte,

kolem mne lámejte:

co jsem jí udělal,

tak mně udělejte!“

Hlavu na špic dali,

kolem ho lámali;

jak sobě sám žádal,

tak mu udělali.

Z Hradecka a z Berounska. – Srov. Suš. 136. 1) T. j. na soudu před právem.

### 24.

### Dorna vražednice.

(Nápěv 750.)

Vím já jeden pivovárek,

vaříval tam Váša sládek.

Dobré pivo vařívával,

hezké holky milovával.

Dorna byla nejhezčejší,

všem mládencům nejmilejší.

Věnce vila, nedovila,

než dovila, syna měla.

„Vášo sládku! co mám dělat?

mám-li tomu smrt udělat?“

„Dělej, Dorno, jak rozumíš,

jenom ať se neprozradíš!“

Vzala hedbávnou tkaničku,1)

podvázala mu hlavičku.

Pod jabloň jej zakopala,

ručička mu vykoukala.

Panské děvče ji vidělo,

šlo nahoru, povědělo:

„Panímámo! zlá novina:

Dorna uškrtila syna.

Vzala hedbávnou tkaničku,

podvázala mu hlavičku.

Do zahrádky zakopala,

suchým listím přisypala!“

„Jdi, mé dítě, jdi mi dolů,

ať jde Dorna hned nahoru!

Vítám té, má služebnice,

svého syna vražednice!“

„A já žádná vražednice,

pánova jsem služebnice!“

„Jdi, mé dítě, pro faráře,

který pannám ruce váže,

a jich více nerozváže.

Jdi, mé dítě, pro purkmistra,

který vozí panny z města!“

Už Dorničku, už ji vezou,

radní páni za ní jedou.

Když přijeli k šibenici,

dal se s Dornou kat do řeči:

„Chceš, Dorničko, chceš má býti?

chci si tebe vykoupiti:

Žejdlík dukátů za tě dám,

druhý k tomu ještě přidám!“

„Když jsem nebyla sládkovou,

nechci také být katovou! 2)

Dělej, kate, co máš dělat,

nedej mi tu dlouho čekat.

Já jsem tu smrt zasloužila,

tři syny jsem uškrtila:

Ten jeden byl s panem králem,

ten druhý byl s radním pánem,

ten třetí byl s Vášou sládkem.“

Kat se točí na botičce, 3)

už hlavička na trávníce.

Lámejte chvojku zelenou,

přikrejte tu krev červenou,

Aby vrány nekvákály,

a mládenci neplakali.

Jedna vrána zakvákala,

sto mládenců rozplakala.

Z Hradecka. –Srov. Krol. I, 167; Suš. 158.

1) Dorna dolů hned běžela,

zlatou šňůru z truhly vzala.

Syna svého uškrtila,

do zahrádky zakopala.

2) S místem k tomuto podobným potkáváme se v jednom variantu písně polské: Matka vražednice (K. W. Wójcicki Tom. I. str. 92), jenž takto zní:

„Oj, chceszžc ty, burmistrzówno, moja byé?

móglbym ja cię od téj męki wyzwolié.“

Oj! nie byla moja matka pánowa,

i ja též nie mysle byé katowa:

Ano i z jedné písně slovenské: Vmoriteljka (St. Vraz. razd. I. str. 136) táž myšlénka zaznívá:

„Orša, řeš ti moja biti,

ali češ glavó zgibiti?

„Jaz čem raj glavó zgibiti,

kak pa tvoja biti.“

3) Tu kat celý rozzlobený

stal ji hlavu bez prodlení.

Sekejte trávu zelenou,

přikrejte tu krev červenou atd.

### 25.

### Mužova vražednice.

(Úlomek.)

Poslechněte lidé málo,

co se v Domažlicích stalo:

byla tam jedna paní,

chodil myslivec za ní.

Chodil za ní devět neděl,

žádný o tom nic nevěděl;

až jsou přišli myslivci,

vyskoumali ty věci.

„Pět set bych vám ráda dala,

kdyby se mně vůle stala:

byste mně zabil muže,

neb už mne mrzí tuze.“ 1)

Z Klatovska. – 1) Dále chybí.

### 26.

### Zpronevěřilý ovčák.

(Nápěv 493.)

Pase ovčák ovce

na zelené louce.

Šel tam tudy řezník

a s ním strakatý psík.

„Zdař pán Bůh, ovčáče!

zač dáš čtyry ovce?“

„Čtyry za dva zlaty,

jsou peníze taky.“

Peníze vzal, prohrál,

ovečky domů hnal.

Ovčák žene domů,

pán jde proti němu:

„Zdař pán Bůh, ovčáče!

Kam´s dal čtyry ovce?“

„Přišli čtyři vlci,

každý vzal po ovci.“

„Máš hůl, měl’s je hnáti;

máš psa, měl´s ho štváti.“

Nedaleko Lysy

ovčáček tam visí.

Z Boleslavska. – Srov. Suš. 132.

### 27.

### Utonulá.

(Nápěv 55.)

Bude vojna, bude,

kdo tam na ni pojde?

která má milého

k sobě upřímného,

ta naříkat bude.

„A já mám milého

k sobě upřímného:

kdyby mně císař pán

koníčka daroval,

sedla bych na něho.“

„Co bys tam, má milá,

co bys tam dělala?“ –

„Prala bych košile,

abys chodil bíle,

to bych tam dělala.“

„Kde bys je, má milá,

kde bys je máchala?“ –

„V Dunaji je kámen,

tam bych stála na něm,

tam bych je máchala.“

„Kde bys je, má milá,

kde bys je sušila?“ –

„Na královském dvoře,

na hedbávné šňůře,

tam bych je sušila.“

„Kde bys je, má milá,

kde bys je skládala?“ –

„Na vraném koníčku,

můj zlatý holečku,

tam bych je skládala.“

„Vrať se, milá, domfi,

poruč pánu Bohu:

až sedum let mine,

ta vojna pomine,

potom si tě vemu.“

„Sedum let dochází,

milý nepřichází:

ach Bože, Bože můj!

on mi tam zahynul,

má radost přechází.“

U Dunaje stála,

Dunaje se ptala:

„Jsi-li tak hluboký,

jako jsi široký?“

Dunaje se ptala.

Do vody skočila,

hned se potopila:

„Ach Bože, Bože můj!

nade mnou se smiluj,

co jsem učinila!“

Její bílé nohy

po písku šlapají;

její bílé ruce,

její bílé ruce

břehu se chytají.

Její černé vlasy

Po vodě plávají;

její modré oči,

její modré oči

k nebi se zdvihají.

Sedum let minulo,

milý z vojny jede:

což jeho vraný kůň,

což jeho vraný kůň

pod ním tak těžce jde?

„Což pak, můj koníčku,

což mi tak těžce jdeš?

zdali mne mladého

jinocha švárného

unesti nemůžeš?“

„Netíží tvé tělo,

tíží mě tvá milá:

která se pro tebe,

která se pro tebe

včera utopila.“

Milý se otočil,

s koně dolů skočil,

a svůj ostrý palaš,

a svůj ostrý palaš

v srdci si omočil.

Nenašli se spolu

na tom marném světě:

nynčko jim na hrobě,

nynčko jim na hrobě

rozmarína květe.

Z Čáslavska, z Hradecka a j. – Srov. Čel. III, 18; Suš. 86; Lip. I, 77.

### 28.

### Utopená.

(Nápěv 360.)

Pod okýnkem stával, 1)

na housličky hrával,

na svou nejmilejší

smutně povolával.

„Spíš-li nebo nespíš,

nebo mne neslyšíš?

nebo mně, má milá,

otevřití nesmíš?“

„Nespím já, ach nespím,

dobře tebe slyším:

jen že ti, můj milý,

otevřití nesmím.

Naše máma leží

zrovna vedle dveří,

ona by slyšela,

když bych otvírala.“

Máma ráno vstala,

dcerušky se ptala:

„Dcero moje milá!

s kým’s to rozmlouvala?“

„S kým bych, mámo, jinším,

než s mým nejmilejším:

on k nám v noci chodí

a mě ze sna budí.“

„Jest-li pravda není,

stroj se k utopení,

stroj se k utopení,

chlapec k oběšeni.“

Dcera to slyšela,

k Dunaji béžela;

jak k Dunaji přišla,

do něho skočila.

„Bože na výsosti,

vem mě do radosti!

už mé bílé ruce

břehu se chytají.

Už mé bílé nohy 2)

písku dosahají;

už mé černé vlásky

po vodě plývají.

Už mé černé oči

po horách se točí,

po horách, po lesích,

po mém nejmilejším!“

Z Klatovska. – Srov. Suš. 89.

1) Přišel pod okýnko:

„Spíš-li, má panenko!

spíš-li, čili nespíš,

nebo mne neslyšíš?“

2) Už mé milé vlásky

plujou pres oblásky;

už mé modré oči

po horách se točí.

### 29.

### Nešťastný milý.

(Nápěv 15, 16.)

Ach, zdál je mi se v noci sen,

že můj milý mi přijel sem:

já procitnu – tu nic není,

jenom mně srdce mé bolí.

Bych měla posla tajného,

poslala bych pro milého:

běž, můj poslíčku, jako pták,

pozdrav milého nastokrát.

Poslíček se k hradu blíží,

můj milý z hradu vyhlíží:

„Vrať se, poslíčku, zas domů,

že dnes přijití nemohu.

Zahynul z bílé růže květ,

jenž mi byl dražší nežli svět;

koho jsem v srdci nosila,

toho jsem smutná ztratila!

Že přijdu ráno, raníčko,

dříve než vyjde sluníčko.“

Sluníčko s hory vychází,

můj milý mi nepřichází.

Můj milý jede po mostě,

pod ním koníček za dvě stě;

koníček si poskakuje,

mé srdéčko se raduje.

Koníček zlámal nožičku,

můj milý srazil hlavičku.

Kde mám pomoci hledati?

kam pro lékaře poslali?

„Lékaře ty mně nejednej,

raděj mi hranu zvonit dej.“

Zvoňte hrany na vše strany,

umřelo mně potěšení.

Z Hradecka. – Srov. Čel. II, 36; Krol. I. 597; Suš. 187; Luž. 101.

### 30.

### Porada.

(Nápěv 137, 138.)

Chodila matička,

po břehu chodila;

švárného synáčka

na ruce nosila.

„Ach synu, synáčku,

co ti mám udělat?

mám-li tě utopit,

nebo tě vychovat?“

„Má milá maličko,

toho nedělejte;

radš mě vychovejte,

na vojnu mě dejte.

Přijde vám pochvala

od krále našeho,

že jste vychovala

vojáka švárného.

Přijde vám pochvala

od císaře pána,

že jste vychovala

švárného hulána.“

Z Čáslavska. – Srov. Čel. III, 13; Suš. 580 Kol. I, 362.

### 31.

### Vzkázání.

(Nápěv 306.)

Když se milý na vojnu bral, 1)

své panence přikazoval,

aby se mu nevdávala,

sedům let na něj čekala:

„Má panenko! nevdávej se,

za sedům let přijdu zase;

za sedům let přijdu domů,

zlatý prsten nosit budu.“

A když bylo v sedmém roce,

žala trávu při potoce;

když nažala, navázala,

po poli se ohledala.

Neviděla tam žádného,

jen vojáčka samotného;

ptala se ho: „Můj panáčku!

víte-li o mém miláčku?“

„Tvůj milý se tam oženil,

já sám na jeho svatbě byl.

Co mu vzkážeš, holubičko,

bílá, červená růžičko?“

„Vzkazuju mu tolik toho:

aby do něj udeřilo!“

Otočil se a zasmál se,

zlatý prsten zatřpytil se.

„To je prsten s mého prstu,

co jsem dala mu na cestu!“ –

„Co mu vzkážeš, ještě více,

ty modrooká dívčice?“

„Vzkazuju mu tolik zdraví,

co je na té louce trávy;

vzkazuju mu tolik štěstí,

co je kapek v hustém dešti!“

Kostelíček v černém lese:

„Pojď, má milá, oddáme se;

pan farář nám ruce sváže,

žádný nás už nerozváže.“ 2)

Z Hradecka. – Srov. Suš. 113; Kol. n, 382: H. Luž. 72; D. Luž. 27; Kor. 1, 51; Vraz I, 60; Kretschmer I, 62; Büsching 193; Wunderhorn I, 61; Meinert 243.

1) Můj milý na vojnu jede,

a co on mně přikazuje?

abych já se nevdávala,

sedum let na něj čekala atd.

2) Na konci dodávají:

Skládal voják tu písničku,

dal ji milé za hubičku;

ta písnička velmi hezká,

stojí nejmíň za dvá česká.

### 32.

### Věrná plečka.

(Nápěv 266.)

Když matička

sama doma byla,

kumpanie

husarů přijela – tam.

„Panímámo,

hezkou dceru máte,

škoda že jí

doma nemíváte – tam.“

„Moje dcera

ta je v šírém poli,

ona pleje

pšeničku z koukolí – tam.“

A když záhon

pšeničky vyplela,

tu škadronu

husarů viděla – tam.

„Pěkně vítám,

páni husarové!

viděli jste

potěšení moje – tam?“

„Viděli jsme,

ale neživého:

spad s koníčka,

hlava vedle něho – tam.

Pojeď s námi,

a nech toho plení, 1)

vybereš si

jiné potěšení – tam.“

„Nežli bych já

za busarku byla,

radši bych hned

do vody skočila – tam.

Do té vody,

do té prohlubničky,

kde můj milý

napájel koníčky – tam.

Do té vody,

kde se kolem točí:

ach, přeškoda

jeho černých očí – tam!“

Z Klatovska. – Srov. Čel. I, 58; Krolm. I, 540; Suš. 589; Kol. I, 389; Žeg. P. 149; Vójc. I, 103.

1) Nech, panenko,

nech trhání trávy:

vem kabátek,

pomašíruj s námi – tam.

### 33.

### Pastevnice.

(Nápěv 502, 503.)

Pásla husy nade dvorem,

sama seděla

pod javorem.

Vila věnec olivový,

a jetelíčkem

a koukolíčkem

proplítaný.

Jel tam tudy její milý:

„Dej mi ten věnec

olivový.“

„Já ti věnec nesmím dáti,

kárala by mě

moje máti.“

„Bojíš-li se pokárání,

pojď, pojed přes ty

hory s námi.“

„Já bych s vámi ráda jela,

komu bych husy

zanechala?“

„Pusť husičky po vodičce,

nech ať poplynou

k tvé matičce.

Pust husičky po potůčku,

sami pojedem

po lehoučku.“

Stará husa zakejhala,

stará matička

zaplakala.

„Hejhej, huso, kejhej více,

nedokejháš se

pastevnice!“

Z Berounska. – Srov. Suš. 133.

### 34.

### Děvče u potoka.

(Nápěv 503.)

Teče voda

z lesa dolem:

má milá seděla

pod javorem.

Přišel je k ní

mládeneček:

„Dej mi, panenko,

ten věneček!“

„Já ti věnec

nesmím dáti:

hněvala by se

moje máti.“

Koukal na ni

přes jedličku:

jedličku přeskočil,

pěkně se zatočil,

dal hubičku.

Z Budějovicka.

### 35.

### Sňatek v lese.

(Nápěv 546.)

Ráno vstala, posnídala,

po snídaní husy hnala.

Hnala, hnala na trávníček,

na zelený jetelíček.

Na vršíčku sobě sedla,

ze slziček věnec vila.

Než ten věneček dovila,

třikrát padla a omdlela.

„Zamčené jest moje srdce,

sám pán Bůh ví, kdo má klíče.

Ach, vím dobře, kdo klíče má,

komu jsem je sama dala!“

Teče voda od hor dolu:

„Pojď“, má milá, půjdem spolu.“

„Jaké jest to,putování,

když jsme spolu neoddáni?“

„Stoji kostel v černém lese,

pojď, má milá, oddáme se!“

„Jaké jest to oddávání,

když rodiče tomu brání!“

„Tam v kostele páter káže,

ten nám štolou ruce sváže.

Sváže, sváže – nerozváže,

až sám pán Bůh s nebe zkáže.“

Z Berounska. – Srov. Suš. 356.

### 36.

### Děvče s pávem.

(Nápěv 507.)

Pásla panenka páva

mezi horami sama;

jeli tam tudy páni:

„Pojeď, panenko, s námi.“

„Kdybych já s vámi jela,

kam pak bych páva děla?“ –

„Pusť páva po potoce,

a pojď jen s námi předce.“

„Já nejsem chůzi zvyklá,

špalíček se mi viklá;

zůstanu radši doma,

stala by se mi škoda.

Jeďte si, milí páni,

já nepojedu s vámi:

jeďte si s pánem Bohem,

já půjdu za svým pávem.“

Z Berounska. – Tanec „Menuet“. Srov. Čel. I, 52; Suš. 801; Kol. I, 322.

(Nápěv 586.)

Pásla panenka páva

mezi horama sama,

pásla husičky

vedlé vodičky,

čekala na hulána.

Kam pak, můj milý, jedeš?

což mne s sebou nevemeš?

„Jedu do pole,

panenko moje:

ty se mnou jet nemůžeš.“

Z Prachenska.

### 37.

### Děvče a huláni.

(Nápěv 766.)

Z horama, za lesama

tancovala má panenka

s děvčatama.

Jeli tudy dvá huláni:

„Pojeď, holka, hezká holka,

pojeď s námi.“

„Nežli bych já s vámi jela,

raděj bych se v té Berounce

utopila!“

Z Berounska.

### 38.

### Stálá láska.

(Nápěv 582.)

Sviť, měsíčku jasný,

nezacházej ještě:

že je můj holeček

na daleké cestě.

Na daleké cestě,

mezi rovinama:

to sám pán Bůh soudí,

co je mezi náma.

Mezi náma dvěma

láska nejstálejší;

ta nám bude trvat

do smrti nejdelší.

Do smrti nejdelší

láska bude trvat:

až budou skřivánci

o vánocích zpívat.

Skřivánci zpívali,

můj milý nepřišel:

snad se na mne hněvá?

snad na mne zapomněl?

U svatého Jana

je černý lesíček,

že tam odpočívá

její milovníček.

Kdyby to vědělo

jeho potěšení,

ono by tam za něj

dalo na modlení!

Z Táborska.

### 39.

### Zkrvavený milý.

(Nápěv 681.)

Na vršíčku kaplička,

bílila ji Ančička;

když ji obílila,

kolem se dívala,

uhlídá-li Jeníčka.

„Nikde ho tu nevidím,

ani ho tu neslyším;

s kým pak já se nyní,

můj Božíčku milý!

s kým pak já se potěším!“

Na dolině rybníček,

napájí v něm Jeníček

čtyry koně vraný,

pěkně učesaný,

je zkrvavený všecek.

To není krev z koníčka,

to je z mého Jeníčka,

že ho posekala,

že ho posekala

ta vojenská šavlička.

Z Berounska.

### 40.

### Zabitý kovář.

(Nápěv 435.)

Na té naší kopanince

leží voják v rozmarínce,

leží voják zabitý,

rozmarínkou přikrytý.

Přišla k němu jeho milá, 1)

šátečkem krev utírala,

dala jemu hubičku,

přitiskla ho k srdíčku.

Kdo nám bude koně kovat,

až my budem mašíroval?

kováře nám zabili,

rozmarínkou přikryli.

Do půlnoci koně kovat,

od půlnoci mašírovat;

podkovičky klapaly,

modré oči plakaly.

„Zvoňte zvony na vše strany,

můj milý je pochovaný;

zahynul mně z růže květ,

pro který mne těšil svět!“

Zvoní koně podkovami,

a vojáci šavličkami;

hraje hudba veselá,

a jí srdce usedá.

Z Bydžovska. – Srov. Suš. 151, 183; Kol. I, 144.

1) Kdo ho bude vybojovat,

rány jeho zavazovat?

kdož-li jiný než milá,

co ho v srdci nosila.

### 41.

### Bitka o milou.

(Nápěv 444.)

Pod báječkem na kopečku

bijou se tam o děvečku:

o kterou? o kterou?

o tu, co má šněrovačku

červenou.

Tak dlouho se potýkali,

až jednoho tam nechali;

jejího milého,

už se leje krev potokem

od něho.

Kdo nevěří, ať tam běží,

však tam ještě šavle leží,

šavlička krvavá

 omejvá ji jeho milá

slzama.

Z Hradecka. – Srov. Suš. 180.

(Nápěv 444.)

Na vršečku, na kopečku

sekají se pro děvečku,

pro kterou? pro kterou?

pro mou ze všech nejmilejši

upřímnou.

Když jste vy mě posekali,

dejte vy mě k doktorovi,

k doktoru hodnému:

ten mně bude rány hojit

samému.

Z Klatovska.

### 42.

### Nešťastní milí.

(Nápěv 756.)

V zeleném háječku

milovali se dva;

padlo na ně dřevo,

zabilo je oba.

Dobře udělalo,

že oba zabilo:

nebude naříkat

jeden pro druhého.

V zeleném háječku

hrob tam vykopali,

pannu a mládence

spolu pochovali.

Dobře udělali,

že je pochovali:

panny a mládenci

by jich litovali.

Z Hradecka. – Srov. Čel. I, 217; Suš.

### 43.

### Nepozor.

(Nápěv 561.)

„Jeníčku můj milý!

jste všecken opilý.

Zůstaňte tu u nás,

já dám pozor na vás.“

Andulka usnula

pozoru nedala.

On šel domů přece,

utopil se v řece.

Zůstalo znamení,

klobouk na sroubení.

Andulka jej vzala,

šla domů, plakala.

Z Táborska.

### 44.

### Úraz.

(Nápěv 52.)

Co, sedláci, co děláte?

pole máte, nevoráte.

Měl jsem jednu voraninu,

sil jsem na ní rozmarínu.

Rozmarínka mně nevzešla,

má panenka mně odešla.

Odešla mně do maštale

mezi čtyry koně vrané.

Koníčky se zutrhaly,

mou panenku pošlapaly.

Pošlapaly jsou ji tuze,

už jí žádný nepomůže.

Pošlapaly jsou ji na znak,

až jí bylo podkovy znát.

Pošlapaly jsou jí nohy,

už ji nesou do komory.

Pošlapaly jsou jí ruce,

už ji nesou do světnice.

Pošlapaly jsou jí hlavu,

už jí kopá hrobař jámu.

Z Prachenska. – Srov. Čel. III, 74.

### 45.

### Pokuta.

(Nápěv 68.)

Jedou formani od Vídně,

vezou Venclíčka v košině.

Ach co’s udělal, Venclíčku!

že máš po straně šavličku?

„Neudělal jsem nic zlého,

jenom jsem zabil jednoho.

Zabil jsem, zabil jelena,

nynčko mne vezou do Brna.

Nebyl to jelen, byla laň,

nynčko mne vezou, nevím kam.“

Z Prachenska.

### 46.

### Nemocná paní.

(Nápěv 427.)

Naše paní nemocná,

ona rána nedočká.

Chtělo se ji vína pít,

neměl jí kdo pro ně jít.

Pána svého poslala atd.

\- - - - - 

Z Berounska.

### 47.

### Truchlivý konec lásky.

(Nápěv 110.)

Dvanácte panen usnulo

pro lásku svého milého:

jen jedna nespala,

milého čekala.

Dočkali se ho nemohla,

šla, muziku štelovala:

„Muzikanti hrajte,

hrajte mně vesele!

Až já počnu libě spáti,

hrajte vy mně pijamenty;

muzikanti hrajte,

hrajte mně vesele!“

Vyšla ze zámku na špacír,

ptala se, byl-li tu kavalír

v šatech prémovaných,

v punčochách hedbávných?

Pažátko odpovědělo,

že nevidělo žádného,

než koně vraného

a osedlaného.

Vešla je do své zahrádky

tam utrhnout prut marjánky:

on ležel pod stromem

proražený kordem.

Ten kord je z něho vytrhla,

do svého srdce vrazila:

to byl konec lásky,

daremné překážky!

Ten kdo okolo pojede,

ten každý litovat bude

dvě krásné osoby

proražené kordy.

Uřežte chvojku zelenou,

přikrejte tu krev nevinnou,

ať vrány nekváčou,

panenky nepláčou.

Z Berounska.

Píseň tato budiž na ukázku pokaženého vkusu v řeči panské a městské ze středu předešlého století. Obsah její jest bezpochyby nějaký skutečný příběh téhož času. Ostatně co na ní lepšího, totiž nápěv a první i poslední sloha, vzato jest z jiných písní národních.
