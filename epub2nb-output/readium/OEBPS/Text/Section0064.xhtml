<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <style type="text/css">













  /*<![CDATA[*/

  p    {text-indent: 30px; margin: 0px;}
  body.sgc-1 {word-wrap: &nbsp;eak-word; -webkit-nbsp-mode: space; -webkit-line-&nbsp;eak: after-white-space;}
  /*]]>*/
  </style>
</head>

<body style="">
  <h1 id="heading_id_2">Písně rozpravné.</h1>

  <h2 id="heading_id_3">a) Světské.</h2>

  <h3 id="heading_id_4">1.</h3>

  <h3 id="heading_id_5">Zakletá dcera.</h3>

  <p>(Nápěv 708.)</p>

  <p>Vandrovali hudci,</p>

  <p>dva pěkní mládenci.</p>

  <p>&nbsp;</p>

  <p>Řek´ jeden druhému,</p>

  <p>bratr bratru svému:</p>

  <p>&nbsp;</p>

  <p>„Slyšíš, milý bratře!</p>

  <p>vímť já dřevo krásné.</p>

  <p>&nbsp;</p>

  <p>Dřevo javorové,</p>

  <p>na housličky dobré.</p>

  <p>&nbsp;</p>

  <p>Pojďme, je utněme,</p>

  <p>houslí nadělejme.</p>

  <p>&nbsp;</p>

  <p>Houslí mně a tobě,</p>

  <p>ať zahrajem sobě.“</p>

  <p>&nbsp;</p>

  <p>Když ponejprv ťali,</p>

  <p>dřevo zavzdychalo.</p>

  <p>&nbsp;</p>

  <p>Když podruhé ťali,</p>

  <p>krev se vy prýštila.</p>

  <p>&nbsp;</p>

  <p>Když potřeli fali,</p>

  <p>dřevo promluvilo:</p>

  <p>&nbsp;</p>

  <p>„Nesekejte, hudci,</p>

  <p>vy pěkní mládenci!</p>

  <p>&nbsp;</p>

  <p>Však já nejsem dřevo,</p>

  <p>jsem já krev a tělo.</p>

  <p>&nbsp;</p>

  <p>Jsem pěkná děvečka</p>

  <p>tu z toho městečka.</p>

  <p>&nbsp;</p>

  <p>Matka mě zaklela,</p>

  <p>když jsem vodu brala.</p>

  <p>&nbsp;</p>

  <p>Když jsem vodu brala,</p>

  <p>s milým si postála:</p>

  <p>&nbsp;</p>

  <p>Abych zdřevěněla</p>

  <p>a javorem byla.</p>

  <p>&nbsp;</p>

  <p>Javorem vysokým</p>

  <p>s tím listem širokým.</p>

  <p>&nbsp;</p>

  <p>Jděte, hudci, jděte,</p>

  <p>mé matce zahrejte.</p>

  <p>&nbsp;</p>

  <p>Zahřejte u dveří</p>

  <p>o té její dceři.“</p>

  <p>&nbsp;</p>

  <p>Hudci počnou hráli,</p>

  <p>matička plakati.</p>

  <p>&nbsp;</p>

  <p>„Nehřejte mi, hudci,</p>

  <p>vy pěkní mládenci!</p>

  <p>&nbsp;</p>

  <p>Nic vy mi nehřejte,</p>

  <p>v srdce nebodejte.</p>

  <p>&nbsp;</p>

  <p>Dosti já hoře mám, 1)</p>

  <p>když dcery své nemám.</p>

  <p>&nbsp;</p>

  <p>Přenešťastná máti,</p>

  <p>co klne své děti!“</p>

  <p>Z Budějovicka. – Srov. Suš. 143; Kol. II, 4; Rog. 70; Mein. 122.</p>

  <p>1) Mám já dosti hoře</p>

  <p>po dceři Barboře.</p>

  <h3 id="heading_id_6">2.</h3>

  <h3 id="heading_id_7">Sirotek.</h3>

  <p>(Nápěv 480.)</p>

  <p>Osiřelo dítě</p>

  <p>o půl druhém létě.</p>

  <p>&nbsp;</p>

  <p>Když už rozum bralo,</p>

  <p>na matku se ptalo.</p>

  <p>&nbsp;</p>

  <p>„Ach táto, tatíčku!</p>

  <p>kde jste děl mamičku?“</p>

  <p>&nbsp;</p>

  <p>„Tvá matka tvrdé spí,</p>

  <p>žádný jí nezbudí.</p>

  <p>&nbsp;</p>

  <p>Na hřbitově leží</p>

  <p>blízko samých dveří.“</p>

  <p>&nbsp;</p>

  <p>Jak dítě slyšelo,</p>

  <p>na hřbitov běželo.</p>

  <p>&nbsp;</p>

  <p>Špendlíčkem kopalo,</p>

  <p>prstíčkem hrabalo.</p>

  <p>&nbsp;</p>

  <p>Když se dohrabalo,</p>

  <p>smutně zaplakalo.</p>

  <p>&nbsp;</p>

  <p>„Ach mámo, mamičko!</p>

  <p>promluvte slovíčko.“</p>

  <p>&nbsp;</p>

  <p>„Mé dítě, nemohu!</p>

  <p>mám na hlavě hlínu.</p>

  <p>&nbsp;</p>

  <p>A na srdci kámen –</p>

  <p>hoří jako plamen.</p>

  <p>&nbsp;</p>

  <p>Jdi, dítě, jdi domů,</p>

  <p>máš tam jinou mámu.“</p>

  <p>&nbsp;</p>

  <p>„Ach není tak milá,</p>

  <p>jako vy jste byla.</p>

  <p>&nbsp;</p>

  <p>Když má chleba dáti,</p>

  <p>třikrát jej obrátí.</p>

  <p>&nbsp;</p>

  <p>Když vy jste dávala,</p>

  <p>máslem jste mazala.</p>

  <p>&nbsp;</p>

  <p>Když hlavičku češe,</p>

  <p>krev potůčkem teče.</p>

  <p>&nbsp;</p>

  <p>Když vy jste česala,</p>

  <p>vy jste objímala.</p>

  <p>&nbsp;</p>

  <p>Když nožičky myje,</p>

  <p>o škopíček bije.</p>

  <p>&nbsp;</p>

  <p>Když vy jste mývala,</p>

  <p>vy jste je zlíbala.</p>

  <p>&nbsp;</p>

  <p>Když košilku pere,</p>

  <p>p mne neprokleje.</p>

  <p>&nbsp;</p>

  <p>Když vy jste právala,</p>

  <p>vy jste si zpívala.</p>

  <p>&nbsp;</p>

  <p>„Jdi domů, mé dítě, 1)</p>

  <p>zejtra na úsvitě přijdu,</p>

  <p>vezmu si tě.“</p>

  <p>&nbsp;</p>

  <p>Dítě přišlo domů,</p>

  <p>položilo hlavu.</p>

  <p>&nbsp;</p>

  <p>„Ach táto, tatíčku!</p>

  <p>už vidím mamičku.</p>

  <p>&nbsp;</p>

  <p>Má mamička milá,</p>

  <p>celá pěkná bílá!“</p>

  <p>&nbsp;</p>

  <p>„Co, dítě, co děláš?</p>

  <p>vždyť mamičku nemáš!</p>

  <p>&nbsp;</p>

  <p>Vždyť nikdo tu není,</p>

  <p>marné tvé vidění.“</p>

  <p>&nbsp;</p>

  <p>„Ach táto, tatíčku</p>

  <p>chystejte rakvičku.</p>

  <p>&nbsp;</p>

  <p>Má dušička Bohu,</p>

  <p>mé tělo do hrobu.</p>

  <p>&nbsp;</p>

  <p>Do hrobu – k mé matce,</p>

  <p>ať jí zplesá srdce!“</p>

  <p>&nbsp;</p>

  <p>Jeden den stonalo,</p>

  <p>druhý den skonalo,</p>

  <p>třetí pohřeb mělo.</p>

  <p>Píseň po celých Čechách více méně známi. – Srov. Suš. 159; Žeg. P. 75, 145; Vraz I, 145; Lit. (Čel.) 51; H. Lož. 155: D. Luž. 90; Mein. 89.</p>

  <p>&nbsp;</p>

  <p>1) Odtud počíná ukončení jiné takto:</p>

  <p>„Jdi, dítě, jdi domů,</p>

  <p>poruč pánu Bohu!“</p>

  <p>&nbsp;</p>

  <p>„Mamičko nepůjdu,</p>

  <p>tady plakat budu.</p>

  <p>&nbsp;</p>

  <p>Vy tu spíte v hrobě:</p>

  <p>vemte si mne k sobě!“</p>

  <p>&nbsp;</p>

  <p>A na hrob, na trávu</p>

  <p>položilo hlavu.</p>

  <p>&nbsp;</p>

  <p>Do pláče se dalo,</p>

  <p>žalostně plakalo.</p>

  <p>&nbsp;</p>

  <p>V tom pláči usnulo,</p>

  <p>s matkou se shledalo.</p>

  <p>&nbsp;</p>

  <p>Opět jiný konec:</p>

  <p>„Jdi jen, dítě, domu,</p>

  <p>já za tři dni přijdu.</p>

  <p>&nbsp;</p>

  <p>Tebe s sebou vezmu,</p>

  <p>krk maceše strhnu.“</p>

  <p>&nbsp;</p>

  <p>Dítě přišlo domu,</p>

  <p>položilo hlavu.</p>

  <p>&nbsp;</p>

  <p>„Ach táto, tatíčku!</p>

  <p>dejte poduštičku.“</p>

  <p>&nbsp;</p>

  <p>„Co, dítě, co činíš!</p>

  <p>snad umřít nemíníš?“</p>

  <p>&nbsp;</p>

  <p>„Ach táto, tatíčku!</p>

  <p>chystejte rakvičku.</p>

  <p>&nbsp;</p>

  <p>Mamička má přijde</p>

  <p>a mne s sebou vezme.“</p>

  <p>&nbsp;</p>

  <p>Macecha ze dveří,</p>

  <p>a matka do dveří.</p>

  <p>&nbsp;</p>

  <p>Do dveří vkročila,</p>

  <p>macechu chopila.</p>

  <p>&nbsp;</p>

  <p>Macechu chopila,</p>

  <p>krk jí zakroutila,</p>

  <p>dítě s sebou vzala.</p>

  <p>Ostatní varianty v ukončení a v jednotlivých slohách, pokudž mi známo, méně jsou důležité, a protož jich vynechávám.</p>

  <h3 id="heading_id_8">3.</h3>

  <h3 id="heading_id_9">Rubáš.</h3>

  <p>(Nápěv 247.)</p>

  <p>„Kdo to chodí po hřbitově?</p>

  <p>šlape trávu na mém hrobě.</p>

  <p>&nbsp;</p>

  <p>Šlape travičku zelenou,</p>

  <p>sráží rosičku studenou.“</p>

  <p>&nbsp;</p>

  <p>„Já jsem to, otec duchovní,</p>

  <p>který slouží služby boží.“</p>

  <p>&nbsp;</p>

  <p>„Když jsi ty otec duchovní,</p>

  <p>oznam tam mé mladé paní;</p>

  <p>&nbsp;</p>

  <p>At mi si je rubáš nový,</p>

  <p>rubáš nový, spravedlivý.</p>

  <p>&nbsp;</p>

  <p>jenž není v sobotu předený,</p>

  <p>v neděli do mše válený:</p>

  <p>&nbsp;</p>

  <p>Že tu v něm nemohu shniti,</p>

  <p>ani v zemi pokoj míti.“</p>

  <p>&nbsp;</p>

  <p>Paní hnedky klíče vzala,</p>

  <p>všechny truhly zotvírala,</p>

  <p>plátno brala, rubáš šila.</p>

  <p>&nbsp;</p>

  <p>„Kdo to chodí po hřbitově?</p>

  <p>šlape trávu na mém hrobě.</p>

  <p>&nbsp;</p>

  <p>Šlape travičku zelenou,</p>

  <p>sráží rosičku studenou.“</p>

  <p>&nbsp;</p>

  <p>„Já jsem to, tvá mladá paní,</p>

  <p>nesu ti ten rubáš nový,</p>

  <p>rubáš nový, spravedlivý.</p>

  <p>&nbsp;</p>

  <p>Jenž není v sobotu předený,</p>

  <p>v neděli do mše válený.“</p>

  <p>&nbsp;</p>

  <p>„Když jsi ty má mladá paní,</p>

  <p>vstup sem ke mně do mé jámy,</p>

  <p>a klíče nech na znamení!“</p>

  <p>&nbsp;</p>

  <p>Jak jest do jámy vstoupila,</p>

  <p>jáma se za ní zasula.</p>

  <p>&nbsp;</p>

  <p>Vyletěli dva holoubci,</p>

  <p>vyletěli na zvonici.</p>

  <p>&nbsp;</p>

  <p>Tak jsou žalostně houkali,</p>

  <p>jakoby hrana zvonili.</p>

  <p>&nbsp;</p>

  <p>Jak to děti uslyšely,</p>

  <p>hned tam na hřbitov běžely:</p>

  <p>&nbsp;</p>

  <p>„Máti naše, máti milá!</p>

  <p>komu jsi nás poručila?“</p>

  <p>&nbsp;</p>

  <p>„Komu, mé děti, jinému,</p>

  <p>než pánu Bohu samému!</p>

  <p>&nbsp;</p>

  <p>A vy druhy, co jste hruby,</p>

  <p>poslouchejte jedno druhy.</p>

  <p>&nbsp;</p>

  <p>A pacholátko nejmladší</p>

  <p>ať mně sám pán Bůh opatří!“</p>

  <p>Z Táborska. – Srov. Suš. 108; II. Luž. 92; Mein. 13.</p>

  <h3 id="heading_id_10">4.</h3>

  <h3 id="heading_id_11">Milá v hrobě.</h3>

  <p>(Nápěv 295, 296.)</p>

  <p>Když jsem šel přes ten černý les, 1)</p>

  <p>žaly tam dvě panny oves.</p>

  <p>&nbsp;</p>

  <p>Řekněte vy mně, panenky,</p>

  <p>mého srdce holubinky:</p>

  <p>&nbsp;</p>

  <p>Žne-li tu také má milá?</p>

  <p>je-li tak zdráva jako já?</p>

  <p>&nbsp;</p>

  <p>„Ach není, není – umřela,</p>

  <p>včera tejden pohřeb měla.“</p>

  <p>&nbsp;</p>

  <p>Ukažte mně tu cestičku,</p>

  <p>kudy nesli mou holčičku.</p>

  <p>&nbsp;</p>

  <p>„Dobrá cesta, povědomá,</p>

  <p>rozmarínkou opletená.</p>

  <p>&nbsp;</p>

  <p>Dobrá cesta, až nahoru</p>

  <p>k tomu novému hřbitovu.</p>

  <p>&nbsp;</p>

  <p>Kudy ji nesli mládenci,</p>

  <p>tudy vyrostli kamenci.</p>

  <p>&nbsp;</p>

  <p>Kudy ji nesly družičky,</p>

  <p>tudy vyrostly růžičky.“</p>

  <p>&nbsp;</p>

  <p>Ukažte místo, kde leží.</p>

  <p>„Za kostelíčkem u dveří.“</p>

  <p>&nbsp;</p>

  <p>Dvakrát jsem hřbitov obešel,</p>

  <p>mé milé hrob jsem nenašel.</p>

  <p>&nbsp;</p>

  <p>Po třetí hřbitov obcházím,</p>

  <p>mé milé hrob tu nacházím.</p>

  <p>&nbsp;</p>

  <p>„Kdo to šlape po mém hrobě, 2)</p>

  <p>že nedá mrtvým pokoje?</p>

  <p>&nbsp;</p>

  <p>Čuchá travičku zelenou,</p>

  <p>sráží rosičku studenou.“</p>

  <p>&nbsp;</p>

  <p>Vstaň, má milá, vstaň z hrobu ven,</p>

  <p>podívej se, tvůj milý jsem.</p>

  <p>&nbsp;</p>

  <p>Třetí rok dnes mi vypršel,</p>

  <p>a já si pro tebe přišel.</p>

  <p>&nbsp;</p>

  <p>„Ráda bych já vstala z hrobu,</p>

  <p>ale nemohu pro mdlobu</p>

  <p>&nbsp;</p>

  <p>Mé srdéčko je sklíčené,</p>

  <p>ruce, nohy zdřevěnělé.</p>

  <p>&nbsp;</p>

  <p>Hledej, milý, mezi hroby,</p>

  <p>má tam hrobař své nádobí.</p>

  <p>&nbsp;</p>

  <p>Má tam motyku a ryčku:</p>

  <p>vykopej si svou holčičku.</p>

  <p>&nbsp;</p>

  <p>Až mé vykopáš z hrobu ven,</p>

  <p>pak si mě s sebou domu vem!“</p>

  <p>&nbsp;</p>

  <p>Moje milá vykopaná,</p>

  <p>rozmarínkou opletená,</p>

  <p>však co po ní - je studená!</p>

  <p>&nbsp;</p>

  <p>Kam´s, má milá, dary dala,</p>

  <p>které jsi ode mne brala?</p>

  <p>&nbsp;</p>

  <p>„Jest-li jsem já dary brala,</p>

  <p>já jsem jich s sebou nevzala.</p>

  <p>&nbsp;</p>

  <p>Má matička ty dary má, 3)</p>

  <p>jdi, ona ti je zase dá.</p>

  <p>&nbsp;</p>

  <p>Máš tam šáteček červený,</p>

  <p>a v něm prstýnek stříbrný.</p>

  <p>&nbsp;</p>

  <p>Ten šáteček hoď do trní,4)</p>

  <p>bude konec milování.</p>

  <p>&nbsp;</p>

  <p>Ten prstýnek hod do moře,</p>

  <p>bude konec všeho hoře.“</p>

  <p>&nbsp;</p>

  <p>Zvoňte zvony na vše strany,</p>

  <p>umřelo mi potěšení.</p>

  <p>&nbsp;</p>

  <p>Svadnul mi mladé růže květ,</p>

  <p>protož mne mrzí celý svět!</p>

  <p>Z Táborska. – Srov. Čel. I, 4; III, 16; Suš. 94; Vójc. I, 56; II, 295; 01. 399; H. Luž. 34, 88; D. Luž. 92; Kor. 1, 109.</p>

  <p>&nbsp;</p>

  <p>1) Když jsem jel z Prahy silnicí,</p>

  <p>žaly tam panny pšenici.</p>

  <p>&nbsp;</p>

  <p>Já se jich ptám, která je má?</p>

  <p>ozvi se mi, moje milá!</p>

  <p>&nbsp;</p>

  <p>„Tvoje milá už umřela atd.</p>

  <p>&nbsp;</p>

  <p>2) „Kdo to šlape po mém hrobě,</p>

  <p>cuchá mi trávu na hlavě?“</p>

  <p>&nbsp;</p>

  <p>Jsem tvůj milý, z vojny jedu,</p>

  <p>čtyry vrané koně vedu.</p>

  <p>&nbsp;</p>

  <p>Pátého mám na provodě:</p>

  <p>vstaň má milá, vyprovoď mě!“</p>

  <p>&nbsp;</p>

  <p>3) Něco jsem chudým rozdala,</p>

  <p>něco mé matince dala.</p>

  <p>&nbsp;</p>

  <p>Prstýnek má panímáma,</p>

  <p>jdi, můj milý, ať ti ho dá.</p>

  <p>&nbsp;</p>

  <p>Kus ho zahodíš do trní,</p>

  <p>budeš milovat zas jiny.</p>

  <p>&nbsp;</p>

  <p>Kus ho zahodíš do moře,</p>

  <p>bude konec lásky hoře.</p>

  <p>&nbsp;</p>

  <p>4) Ten prstýnek hoď do vody,</p>

  <p>ať mne hlavička neboli.</p>

  <p>&nbsp;</p>

  <p>šáteček hoď na Pražský most,</p>

  <p>však máš tam jiných děvčat dost.</p>

  <h3 id="heading_id_12">5.</h3>

  <h3 id="heading_id_13">Zaklené děvčátko.</h3>

  <p>(Nápěv 649.)</p>

  <p>Teče voda od Tábora, 1)</p>

  <p>teče okolo javora;</p>

  <p>všecky lávky pobrala,</p>

  <p>jen jedinkou nechala.</p>

  <p>&nbsp;</p>

  <p>Kudy mysliveček chodil,</p>

  <p>děvčátko za ruku vodil.</p>

  <p>Utrh‘ jabko s jabloně,</p>

  <p>a pustil je po vodě:</p>

  <p>&nbsp;</p>

  <p>„Plyn, jablíčko, kam ty ráčíš,</p>

  <p>jen ať se mně nepomáčiš;</p>

  <p>plyň, jablíčko, plyň dolů,</p>

  <p>tam pod javor do mlýnu.“</p>

  <p>&nbsp;</p>

  <p>Jak jablíčko připlynulo,</p>

  <p>čtyry kola zastavilo;</p>

  <p>točit se jim nedalo,</p>

  <p>vodu na břeh vyhnalo.</p>

  <p>&nbsp;</p>

  <p>„Proč se, kola, netočíte,</p>

  <p>mé srdéčko netěšíte,</p>

  <p>tak jako jste těšily,</p>

  <p>dokud jste se točily?“</p>

  <p>&nbsp;</p>

  <p>Byl myslivec na Táboře,</p>

  <p>procházel se po oboře;</p>

  <p>pásal on tam jeleny,</p>

  <p>měl klobouček zelený.</p>

  <p>&nbsp;</p>

  <p>S jeleny se obírával,</p>

  <p>hezké holky milovával;</p>

  <p>poslal svého jelena</p>

  <p>tam pod javor do mlýna.</p>

  <p>&nbsp;</p>

  <p>„Běž, jelínku, po potoku,</p>

  <p>nic nelituj svého skoku,</p>

  <p>běž tam dolů do mlýna,</p>

  <p>kde se javor zelená.</p>

  <p>&nbsp;</p>

  <p>Tam na břehu pod javorem</p>

  <p>najdeš děvčátko státi,</p>

  <p>mou panenku rozmilou</p>

  <p>smutně hořekovati.</p>

  <p>&nbsp;</p>

  <p>Čtyry mlýnské kola stojí,</p>

  <p>neštěstí se v mlýně rodí!</p>

  <p>před ní sehni parohy,</p>

  <p>a skoč s lávky do vody.</p>

  <p>&nbsp;</p>

  <p>Tam kde první je kolečko,</p>

  <p>přijdeš a najdeš jablíčko;</p>

  <p>to vbodni na parohy,</p>

  <p>a pospěš do obory.“</p>

  <p>&nbsp;</p>

  <p>Noc se blíží – jelen běží,</p>

  <p>a pod ním se země třese;</p>

  <p>na parůžku jablíčko</p>

  <p>pěkné červené nese.</p>

  <p>&nbsp;</p>

  <p>Vzal myslivec, vzal jablíčko,</p>

  <p>rozkrojil je v polovičko:</p>

  <p>vyletělo ptačátko,</p>

  <p>bělounké holoubátko.</p>

  <p>&nbsp;</p>

  <p>Nevěř, nevěř myslivečku,</p>

  <p>že to bylo ptačátko:</p>

  <p>bylo, bylo zaklené</p>

  <p>jedno krásné děvčátko.</p>

  <p>Z Hradecka a z Berounska.</p>

  <p>1) Teče voda od Štukravy,</p>

  <p>teče okolo Jihlavy atd.</p>

  <h3 id="heading_id_14">6.</h3>

  <h3 id="heading_id_15">Zavedený ovčák.</h3>

  <p>Pase ovčák, pase ovce</p>

  <p>v pěkném zeleném klobouce,</p>

  <p>pase na kopečku</p>

  <p>v březovém háječku.</p>

  <p>&nbsp;</p>

  <p>Pod dubem tu z nenadání</p>

  <p>dvě panenky stály,</p>

  <p>ovčák jim dal dobrý večer,</p>

  <p>ony se mu smály.</p>

  <p>&nbsp;</p>

  <p>Jedna byla celá bílá,</p>

  <p>jako holubička,</p>

  <p>druhá k němu švitořila,</p>

  <p>jako vlaštovička:</p>

  <p>&nbsp;</p>

  <p>„Pojď, ovčáčku! pojď ty s náma,</p>

  <p>vyspi se u nás do rána;</p>

  <p>a ty tvoje ovce</p>

  <p>ať je pase, kdo chce.“</p>

  <p>&nbsp;</p>

  <p>Vzaly jsou ho za ručičku,</p>

  <p>do hor s nima zašel:</p>

  <p>svých oveček a chaloupky</p>

  <p>nikdy víc nenašel.</p>

  <p>Z Bydžovska. – Srov. Čel. III, 14.</p>

  <h3 id="heading_id_16">7.</h3>

  <h3 id="heading_id_17">Ženich umrlec.</h3>

  <p>(Nápěv 255.)</p>

  <p>Poslyšte panny</p>

  <p>a vy mládenci,</p>

  <p>co jest se stalo</p>

  <p>v městě Kamenci.</p>

  <p>&nbsp;</p>

  <p>Byl tam řemenář</p>

  <p>a ten měl syna,</p>

  <p>ten si namluvil</p>

  <p>dceru ze mlýna.</p>

  <p>&nbsp;</p>

  <p>Ta její matka</p>

  <p>v tom zbraňovala:</p>

  <p>„Radš tě utopím,</p>

  <p>než bych tě vdala!“</p>

  <p>&nbsp;</p>

  <p>A ten řemenář</p>

  <p>jak to uslyšel,</p>

  <p>on se rozhněval</p>

  <p>a do světa šel.</p>

  <p>&nbsp;</p>

  <p>A na té cestě</p>

  <p>slovo si dali,</p>

  <p>aby rok a den</p>

  <p>na se čekali.</p>

  <p>&nbsp;</p>

  <p>Ta její matka</p>

  <p>psaní napsala,</p>

  <p>že už svou dceru</p>

  <p>tejden provdala.</p>

  <p>&nbsp;</p>

  <p>Napsala psaní</p>

  <p>drobnou literou,</p>

  <p>že už má dceru</p>

  <p>tejden provdanou.</p>

  <p>&nbsp;</p>

  <p>A ten řemenář</p>

  <p>jak to uslyšel,</p>

  <p>on se rozstonal,</p>

  <p>třetí den umřel.</p>

  <p>&nbsp;</p>

  <p>Když se ta dcera</p>

  <p>dočkat nemohla,</p>

  <p>šla pod oblohu,</p>

  <p>jej zaklínala:</p>

  <p>&nbsp;</p>

  <p>„Kdybysi ty byl</p>

  <p>v pekle zavřený,</p>

  <p>ty tu musíš být</p>

  <p>v tom okamžení!“</p>

  <p>&nbsp;</p>

  <p>Ta její matka</p>

  <p>nad ní horlila,</p>

  <p>aby domů šla</p>

  <p>a se modlila.</p>

  <p>&nbsp;</p>

  <p>„Darmo modleni,</p>

  <p>když já se trápím;</p>

  <p>pro potěšení</p>

  <p>věk si ukrátím!“</p>

  <p>&nbsp;</p>

  <p>Dřív než hvězdičky</p>

  <p>svítit počaly,</p>

  <p>venku před domem</p>

  <p>koně dupaly.</p>

  <p>&nbsp;</p>

  <p>„Ach Bože, Bože!</p>

  <p>kdo to k nám jede?</p>

  <p>otvírejte se</p>

  <p>vrata oboje!“</p>

  <p>&nbsp;</p>

  <p>„Jedn, má milá,</p>

  <p>jedu pro tebe:</p>

  <p>bez tebe nemám</p>

  <p>v hrobě pokoje.</p>

  <p>&nbsp;</p>

  <p>Vstávej, má milá!</p>

  <p>s lože bílého,</p>

  <p>musíš opustit</p>

  <p>manžela svého.“</p>

  <p>&nbsp;</p>

  <p>„Ach, já žádného</p>

  <p>manžela nemám,</p>

  <p>na tě, můj milý,</p>

  <p>toužebně čekám!“</p>

  <p>&nbsp;</p>

  <p>„Vstávej, má milá,</p>

  <p>vstaň se šněrovat;</p>

  <p>čas mi dochází,</p>

  <p>nemohu čekat.</p>

  <p>&nbsp;</p>

  <p>Můj kůň je rychlý</p>

  <p>jak střelná rána:</p>

  <p>ujede s námi</p>

  <p>sto mil do rána.“</p>

  <p>&nbsp;</p>

  <p>A když vyjeli</p>

  <p>z města za bránu,</p>

  <p>hosti čekali</p>

  <p>na jejich svatbu.</p>

  <p>&nbsp;</p>

  <p>A když přijeli</p>

  <p>k místu hřbitova:</p>

  <p>„Otvírejte se</p>

  <p>vrata hrobová!“</p>

  <p>&nbsp;</p>

  <p>Otvírejte se</p>

  <p>vrata hrobová:</p>

  <p>vezem nevěstu,</p>

  <p>svatba hotová!“</p>

  <p>&nbsp;</p>

  <p>Černé dvéře se</p>

  <p>hned otevřely,</p>

  <p>a milý s milou</p>

  <p>v hrobě zmizeli.</p>

  <p>&nbsp;</p>

  <p>Když nemohli být</p>

  <p>za živa svojí,</p>

  <p>nyní po smrti</p>

  <p>pospolu spějí.</p>

  <p>Z Prachenska. – Srov. Suš. 111; Žeg. II, 37.</p>

  <h3 id="heading_id_18">8.</h3>

  <h3 id="heading_id_19">Panna a pekelní páni.</h3>

  <p>Úlomek.</p>

  <p>(Nápěv 615.)</p>

  <p>Stroj se, panno, stroj se,</p>

  <p>více nemeškej se,</p>

  <p>už je čas, hodina,</p>

  <p>bysi s námi jela.</p>

  <p>&nbsp;</p>

  <p>„Počkejte, vy páni,</p>

  <p>černí zemanové!</p>

  <p>až já vám zazpívám,</p>

  <p>tatíčka zavolám.</p>

  <p>&nbsp;</p>

  <p>Ach táto, tatíčku!</p>

  <p>což tak tvrdě spíte,</p>

  <p>což tak tvrdé spíte,</p>

  <p>že mě neslyšíte?</p>

  <p>&nbsp;</p>

  <p>Probuďte se ze sna,</p>

  <p>já se s vámi žehnám,</p>

  <p>já se s vámi žehnám,</p>

  <p>víc vás neuhlídám.“</p>

  <p>Z Budějovicka.</p>

  <h3 id="heading_id_20">9.</h3>

  <h3 id="heading_id_21">Heřman a Dornička.</h3>

  <p>(Nápěv 792.)</p>

  <p>Po neděli za svítání</p>

  <p>česal Heřman koně vrany.</p>

  <p>&nbsp;</p>

  <p>Přišla k němu jeho matka,</p>

  <p>přinesla mu čtyry jabka.</p>

  <p>&nbsp;</p>

  <p>„Kam pojedeš, Heřman mladý,</p>

  <p>že máš koně osedlaný?“</p>

  <p>&nbsp;</p>

  <p>„Pojedu já pro svou milou,</p>

  <p>pro Dorničku roztomilou.“</p>

  <p>&nbsp;</p>

  <p>„Nejeď, Heřman, nejeď pro ni,</p>

  <p>pošlem pro ni koně vrany.“</p>

  <p>&nbsp;</p>

  <p>„To bych ani neudělal,</p>

  <p>abych sobě lidí nazval</p>

  <p>a k posledu doma zůstal!“</p>

  <p>&nbsp;</p>

  <p>„Bodejž Heřman hlavu srazil,</p>

  <p>víc se domu nenavrátil!“</p>

  <p>&nbsp;</p>

  <p>Jeli, jeli, přece jeli,</p>

  <p>na citeru, housle hráli,</p>

  <p>troubili a bubnovali.</p>

  <p>&nbsp;</p>

  <p>A když na louku přijeli,</p>

  <p>na tu louku na širokou,</p>

  <p>pod tu lípu, pod vysokou:</p>

  <p>&nbsp;</p>

  <p>Koníček zlámal nožičku,</p>

  <p>Heřmánek srazil hlavičku.</p>

  <p>&nbsp;</p>

  <p>Dlouho stáli, rozmlouvali,</p>

  <p>a muziky pořád hrály.</p>

  <p>&nbsp;</p>

  <p>Dlouho stáli, nevěděli,</p>

  <p>jest-li by přec jeti měli.</p>

  <p>&nbsp;</p>

  <p>„Jeďte vy jen přece pro ni,</p>

  <p>pro mé zlaté potěšení.</p>

  <p>&nbsp;</p>

  <p>Nebude-li mně samému,</p>

  <p>bude bratru nejmladšímu.“</p>

  <p>&nbsp;</p>

  <p>Jeli, jeli, přece jeli,</p>

  <p>na citeru, housle hráli,</p>

  <p>troubili a bubnovali.</p>

  <p>&nbsp;</p>

  <p>A když přijeli nahoru</p>

  <p>k Novosedlickému dvoru:</p>

  <p>&nbsp;</p>

  <p>„Jdi, Dorničko, jdi otvírat,</p>

  <p>tvoje svadebčany vítat.“</p>

  <p>&nbsp;</p>

  <p>Jak Dornička otevřela,</p>

  <p>hned se celá polekala.</p>

  <p>&nbsp;</p>

  <p>„Vítám, páni svadebčani!</p>

  <p>kde jste ženicha nechali?“</p>

  <p>&nbsp;</p>

  <p>„Ženich ten nám doma zastal,</p>

  <p>aby k svadbě stoly chystal.“</p>

  <p>&nbsp;</p>

  <p>„U kolik jsem svadeb byla</p>

  <p>a nikde jsem neviděla.</p>

  <p>&nbsp;</p>

  <p>Aby ženich doma zůstal,</p>

  <p>svadebčanům stoly chystal!“</p>

  <p>&nbsp;</p>

  <p>Matička jí brání jíti,</p>

  <p>až ženicha budou míti.</p>

  <p>&nbsp;</p>

  <p>„Jen vy nám ji přece dejte</p>

  <p>a Dorničce nezbraňujte.“</p>

  <p>&nbsp;</p>

  <p>Matička ji vystrojila</p>

  <p>a z domu ji provodila.</p>

  <p>&nbsp;</p>

  <p>Když ji z domu provázela,</p>

  <p>smutné sobě naříkala.</p>

  <p>&nbsp;</p>

  <p>Jeli, jeli, zase jeli,</p>

  <p>na citeru, housle hráli,</p>

  <p>troubili a bubnovali.</p>

  <p>&nbsp;</p>

  <p>A když na louku přijeli,</p>

  <p>na tu louku, na širokou,</p>

  <p>pod tu lípu, pod vysokou:</p>

  <p>&nbsp;</p>

  <p>Dorna z vozu se nahnula,</p>

  <p>krev červenon uhlídala.</p>

  <p>&nbsp;</p>

  <p>„To je krev mého milého,</p>

  <p>ach, Heřmánka rozmilého!“</p>

  <p>&nbsp;</p>

  <p>„Ach! to není krev člověčí,</p>

  <p>to je jenom krev zvířecí:</p>

  <p>&nbsp;</p>

  <p>Zabil Heřman tučnou lani,</p>

  <p>aby uctil svadebčany.“</p>

  <p>&nbsp;</p>

  <p>Jeli, jeli, pořád jeli,</p>

  <p>na citeru, housle hráli,</p>

  <p>troubili a bubnovali.</p>

  <p>&nbsp;</p>

  <p>A když přijeli nahoru</p>

  <p>do Heřmanovébo dvoru:</p>

  <p>&nbsp;</p>

  <p>„Jdete, matičko, k vítání</p>

  <p>této nešťastné synové.“</p>

  <p>&nbsp;</p>

  <p>„Vítám tebe, má synová!</p>

  <p>bodejž jsi hlavu srazila,</p>

  <p>než’s mého syna poznala!“</p>

  <p>&nbsp;</p>

  <p>„Jdi ty, bratříčku, k vítání,</p>

  <p>této neštastné švakrové.“</p>

  <p>&nbsp;</p>

  <p>„Vítám tebe, má švakrová!</p>

  <p>bodejž jsi hlavu srazila,</p>

  <p>než’s mého bratra poznala!“</p>

  <p>&nbsp;</p>

  <p>„Jdi ty, sestřičko, k vítání</p>

  <p>této nešťastné švakrové.“</p>

  <p>&nbsp;</p>

  <p>„Vítám tebe, má švakrová,</p>

  <p>bodejž’s v roce syna měla!“</p>

  <p>&nbsp;</p>

  <p>Matička jí za zlé měla,</p>

  <p>že jest ji tak přivítala.</p>

  <p>&nbsp;</p>

  <p>„Což pak vy mně za zlé máte?</p>

  <p>vždyť pak vy mě taky vdáte!“</p>

  <p>&nbsp;</p>

  <p>A když byli v půl večeře,</p>

  <p>zvoní hranu na klášteře.</p>

  <p>&nbsp;</p>

  <p>Jak Dornička uslyšela,</p>

  <p>uleknutím zbledla celá.</p>

  <p>&nbsp;</p>

  <p>„Ach, komuž to zvoní hranu?</p>

  <p>jistě mému to Heřmanu!“</p>

  <p>&nbsp;</p>

  <p>„Heřman, ten v komoře leží,</p>

  <p>že ho jeho hlava bolí:</p>

  <p>&nbsp;</p>

  <p>Umřelo jest pacholátko,</p>

  <p>maličké to nemluvňátko.“</p>

  <p>&nbsp;</p>

  <p>Jak Dornička uslyšela,</p>

  <p>hned se pravdy domyslila!</p>

  <p>&nbsp;</p>

  <p>Uleknutím na zem padla,</p>

  <p>v okamžení dokonala.</p>

  <p>&nbsp;</p>

  <p>Jak se věrně milovali,</p>

  <p>tak je spolu pochovali.</p>

  <p>&nbsp;</p>

  <p>Na hrob postavili kámen</p>

  <p>a vyryli nápis na něm:</p>

  <p>&nbsp;</p>

  <p>„Leží to Herman s Dorničkou,</p>

  <p>jako bratr se sestřičkou.</p>

  <p>&nbsp;</p>

  <p>Kdo okolo hrobu jdete,</p>

  <p>za ně se tu pomodlete!“</p>

  <p>Z Hradecka.</p>

  <p>&nbsp;</p>

  <p>(Nápěv 716.)</p>

  <p>Po neděli to pondělí</p>

  <p>měl Heřmánek mít veselí.</p>

  <p>&nbsp;</p>

  <p>Když byli tam nad tou lukou,</p>

  <p>pod tou lípou pod širokou,</p>

  <p>&nbsp;</p>

  <p>Koníček zlámal nožičku,</p>

  <p>Heřmánek srazil hlavičku.</p>

  <p>&nbsp;</p>

  <p>Když byli tam na tom dvoře</p>

  <p>u nevěstiny mateře,</p>

  <p>&nbsp;</p>

  <p>Vyšla matka k uvítání:</p>

  <p>„Vítám vás, páni a paní!</p>

  <p>&nbsp;</p>

  <p>Vítám vás, páni a paní!</p>

  <p>kde jste ženicha nechali?“</p>

  <p>&nbsp;</p>

  <p>„Ženich ten nám doma zůstal,</p>

  <p>aby pánům stoly chystal.“</p>

  <p>&nbsp;</p>

  <p>„Jak živa jsem neslyšela,</p>

  <p>aby ženich zůstal doma!“</p>

  <p>&nbsp;</p>

  <p>„Jen vy nám nevěstu dejte</p>

  <p>a nás déle nezdržujte!“</p>

  <p>&nbsp;</p>

  <p>Tu hned jim nevěstu dali,</p>

  <p>troubili a pěkně hráli.</p>

  <p>&nbsp;</p>

  <p>A když byli nad tou lukou,</p>

  <p>pod tou lípou pod širokou,</p>

  <p>&nbsp;</p>

  <p>Nevěsta s kočáru kouká:</p>

  <p>„Čí pak krev se tu červená?“</p>

  <p>&nbsp;</p>

  <p>„Zabil Heřman pěknou lani,</p>

  <p>aby uctil svadebčany“</p>

  <p>&nbsp;</p>

  <p>A když byli tam na dvoře</p>

  <p>u ženichovy mateře,</p>

  <p>&nbsp;</p>

  <p>Vyšla matka k uvítání:</p>

  <p>„Vítám vás, páni a paní!</p>

  <p>&nbsp;</p>

  <p>I všickni přátelé moji:</p>

  <p>kde jste syna mi nechali?</p>

  <p>&nbsp;</p>

  <p>O ty nevěsto nešťastná!</p>

  <p>kýž byla ruku zlámala,</p>

  <p>než mého syna poznala!“</p>

  <p>&nbsp;</p>

  <p>Vyšel otec k uvítání:</p>

  <p>„Vítám vás, páni a paní!</p>

  <p>&nbsp;</p>

  <p>I všickni přátelé moji:</p>

  <p>kde jste syna mi nechali?</p>

  <p>&nbsp;</p>

  <p>Ó ty nevěsto nevděčná!</p>

  <p>kýž byla hlavu srazila,</p>

  <p>než mého syna poznala!“</p>

  <p>&nbsp;</p>

  <p>Vyšla švakrová k vítání:</p>

  <p>„Vítám vás, páni a paní!</p>

  <p>&nbsp;</p>

  <p>I všickni přátelé moji:</p>

  <p>kde jste bratra mi nechali?</p>

  <p>&nbsp;</p>

  <p>Ó ty nevěsto! buď zdráva,</p>

  <p>aby sto let živa byla!</p>

  <p>&nbsp;</p>

  <p>Já se taky mám vdávati:</p>

  <p>by mne měli tak vítati,</p>

  <p>radš bych mohla tak nechati!“</p>

  <p>&nbsp;</p>

  <p>Když pak první jídlo dali,</p>

  <p>ponejprv hrana zvonili.</p>

  <p>&nbsp;</p>

  <p>„Prosím vás, páni a paní!</p>

  <p>komu pak ty hrana zvoní?“</p>

  <p>&nbsp;</p>

  <p>„Umřelo pánu paňátko,</p>

  <p>maličké to nemluvňátko.“</p>

  <p>&nbsp;</p>

  <p>A když druhé jídlo dali,</p>

  <p>podruhé hrana zvonili.</p>

  <p>&nbsp;</p>

  <p>„Prosím vás, páni a paní!</p>

  <p>komu pak ty hrana zvoní?“</p>

  <p>&nbsp;</p>

  <p>„Umřelo pastýři dítě</p>

  <p>ráno dnes, hned na úsvitě.“</p>

  <p>&nbsp;</p>

  <p>A když třetí jídlo dali,</p>

  <p>potřetí hrana zvonili.</p>

  <p>&nbsp;</p>

  <p>„Prosím Vás, páni a paní!</p>

  <p>komu pak ty hrana zvoní?“</p>

  <p>&nbsp;</p>

  <p>„Ale komu pak jinému</p>

  <p>nežli Heřmánkoví tvému!“</p>

  <p>&nbsp;</p>

  <p>Dva nože za ňadra vzala</p>

  <p>a na hřbitov pospíchala.</p>

  <p>&nbsp;</p>

  <p>Jedním sobě hrob hrabala,</p>

  <p>druhý do sebe vrazila.</p>

  <p>&nbsp;</p>

  <p>„Kdo kolem hřbitova půjde,</p>

  <p>každý nás litovat bude:</p>

  <p>&nbsp;</p>

  <p>Tu hle leží milý s milou</p>

  <p>to pro lásku pro upřímnou.“</p>

  <p>Z Prachenska. – Srov. Čel. I, 26, 80; Suš. 82; Kol. II, 84; H. Luž. I, 31; Kar. I, 309.</p>

  <h3 id="heading_id_22">10.</h3>

  <h3 id="heading_id_23">Bratr voják.</h3>

  <p>(Nápěv 116.)</p>

  <p>V šírém poli lípa stojí,</p>

  <p>pod tou lípou vojsko leží.</p>

  <p>&nbsp;</p>

  <p>Trubač pěkně vytrubuje,</p>

  <p>už to vojsko mašíruje.</p>

  <p>&nbsp;</p>

  <p>„Já bych taky mašíroval,</p>

  <p>kdyby mi kdo koně sedlal.“</p>

  <p>&nbsp;</p>

  <p>Sestra mladší nemeškala,</p>

  <p>hned koníčka osedlala.</p>

  <p>&nbsp;</p>

  <p>Když koníčka osedlala,</p>

  <p>přežalostně zaplakala.</p>

  <p>&nbsp;</p>

  <p>„Neplač, neplač, sestro moje,</p>

  <p>za dvě léta přijdu k tobě.“</p>

  <p>&nbsp;</p>

  <p>Když dvě léta uplynula,</p>

  <p>sestra bratra neviděla.</p>

  <p>&nbsp;</p>

  <p>A on leží v šírém poli,</p>

  <p>má hlavičku na dvě půly.</p>

  <p>&nbsp;</p>

  <p>Vraný stojí kůň u něho,</p>

  <p>nohou hrabe, lituje ho.</p>

  <p>&nbsp;</p>

  <p>„Vstávej, vstávej, můj patrone!</p>

  <p>dávej oves, seno moje.</p>

  <p>&nbsp;</p>

  <p>Vždycky jsem se dobře míval,</p>

  <p>dokud jsi mým pánem býval.</p>

  <p>&nbsp;</p>

  <p>Nynčko ležíš v šírém poli,</p>

  <p>máš hlavičku na dvě půly!</p>

  <p>&nbsp;</p>

  <p>Máš hlavičku na dvě strany,</p>

  <p>roznesou té straky, vrány.“</p>

  <p>Z Budějovicka. – Srov. Suš. 172; Kol. I, 891; Žeg. P. p. 68; Rog. 25; Karadž. I, 453; Sachar. IV, 299.</p>

  <p>&nbsp;</p>

  <p>Jiný počátek:</p>

  <p>Když vojáček mašíruje,</p>

  <p>žádnej jeho nelituje.</p>

  <p>&nbsp;</p>

  <p>Jenom ta jeho holčička,</p>

  <p>kterou si vzal do srdéčka.</p>

  <p>&nbsp;</p>

  <p>Já bych taky mašíroval atd.</p>

  <h3 id="heading_id_24">11.</h3>

  <h3 id="heading_id_25">Porubaný synek.</h3>

  <p>(Nápěv 150.)</p>

  <p>Za horama, za dolama</p>

  <p>je tam postel s peřinama.</p>

  <p>&nbsp;</p>

  <p>V té posteli synek leží,</p>

  <p>porubanou hlavu drží.</p>

  <p>&nbsp;</p>

  <p>Kdo ji rubal? dva vojáci,</p>

  <p>rubali ji při měsíci.</p>

  <p>Z Prachenska.</p>

  <h3 id="heading_id_26">12.</h3>

  <h3 id="heading_id_27">Upálená.</h3>

  <p>(Nápěv 129)</p>

  <p>Hořela lípa, hořela,</p>

  <p>pod ni panenka seděla;</p>

  <p>jiskřičky na ni padaly,</p>

  <p>mládenci pro ni plakaly.</p>

  <p>&nbsp;</p>

  <p>Což pak vy pro mě pláčete?</p>

  <p>vždyť nejsem sama na světě,</p>

  <p>vždyť nejsem sama jediná:</p>

  <p>děvčat je plná dědina!</p>

  <p>Z Chrudimska. – Srov. Čel. I, 47; Suš. 6411 Kol. I, 19; Rog. 90.</p>

  <h3 id="heading_id_28">13.</h3>

  <h3 id="heading_id_29">Sestra travička.</h3>

  <p>(Nápěv 792.)</p>

  <p>Stojí hruška v šírém poli,</p>

  <p>pod tou hruškou kámen bílý.</p>

  <p>&nbsp;</p>

  <p>Pod kamenem zlatý prsten,</p>

  <p>skrz ten prsten tráva roste.</p>

  <p>&nbsp;</p>

  <p>Kdo tu trávu zíti bude,</p>

  <p>zlatý prsten nosit bude.</p>

  <p>&nbsp;</p>

  <p>Žala ji tam moje milá,</p>

  <p>prstenu přec nenosila.</p>

  <p>&nbsp;</p>

  <p>Jeli tudy cizí páni:</p>

  <p>„Pojeď, holka, pojeď snámi!“</p>

  <p>&nbsp;</p>

  <p>„Já bych s vámi ráda jela,</p>

  <p>kdybych bratra já neměla.“</p>

  <p>&nbsp;</p>

  <p>„Bratra můžeš otráviti,</p>

  <p>s námi můžeš předce jiti.“</p>

  <p>&nbsp;</p>

  <p>„Kterak bych ho otrávila?</p>

  <p>Jáť se tomu neučila.“</p>

  <p>&nbsp;</p>

  <p>„Jdi do háje zeleného,</p>

  <p>najdeš hada jedového.</p>

  <p>&nbsp;</p>

  <p>Uvař mu ho v teplém mlíče,</p>

  <p>on ti skoná v malé chvilce.“</p>

  <p>&nbsp;</p>

  <p>Už bratříček z lesa jede,</p>

  <p>javorové dřevo veze.</p>

  <p>&nbsp;</p>

  <p>„Pojď, bratříčku, k snídaničku,</p>

  <p>přichystala jsem rybičku.“</p>

  <p>&nbsp;</p>

  <p>„Jaká, sestro, to rybička,</p>

  <p>bez hlavičky, bez ploutvíčka?“</p>

  <p>&nbsp;</p>

  <p>„Hlavičku já posnídala,</p>

  <p>a ploutvíčka kočka vzala.“</p>

  <p>&nbsp;</p>

  <p>A když bylo po snídaní,</p>

  <p>bratr má se k umírání.</p>

  <p>&nbsp;</p>

  <p>„Jdi, sestřičko, pro vínečko,</p>

  <p>ať okřeje mé srdéčko.“</p>

  <p>&nbsp;</p>

  <p>Nabrala mu vody z louže:</p>

  <p>„Pí, bratříčku, to zpomůže.“</p>

  <p>&nbsp;</p>

  <p>A když bylo po obědě:</p>

  <p>„Běda, sestro, zle je, zle je!</p>

  <p>&nbsp;</p>

  <p>Podej, sestro, poduštičku,</p>

  <p>ať položím svou hlavičku!“</p>

  <p>&nbsp;</p>

  <p>Podala mu tvrdý kámen:</p>

  <p>„Spi, bratříčku, s Kristem pánem!“</p>

  <p>&nbsp;</p>

  <p>A když bylo po večeři,</p>

  <p>přijeli tam tři lékaři.</p>

  <p>&nbsp;</p>

  <p>„Ó vy páni lékařové,</p>

  <p>probodněte srdce moje.</p>

  <p>&nbsp;</p>

  <p>Tělo dejte pod kamení,</p>

  <p>ať ten oheň více není.</p>

  <p>&nbsp;</p>

  <p>A z kamení do kostnice,</p>

  <p>ať ta bolest není více.“</p>

  <p>&nbsp;</p>

  <p>Jeden den ho pochovala,</p>

  <p>a druhý den psaní psala:</p>

  <p>&nbsp;</p>

  <p>„Přijeď, milý, bez prodlení,</p>

  <p>už je bratr otrávený.“</p>

  <p>&nbsp;</p>

  <p>„Když jsi bratra otrávila,</p>

  <p>ani mne bys nešetřila.“</p>

  <p>&nbsp;</p>

  <p>„Ouvej Bože, jaké hoře!</p>

  <p>nemám bratra ani muže.</p>

  <p>&nbsp;</p>

  <p>Bratra jsem si otrávila,</p>

  <p>a muže jsem nenabyla!“</p>

  <p>Z Berounska.</p>

  <p>&nbsp;</p>

  <p>(Nápěv 676.)</p>

  <p>Pásla Juda, pásla páva</p>

  <p>od večera až do rána.</p>

  <p>&nbsp;</p>

  <p>Přijel-tě k ní šelma Němec:</p>

  <p>„Dej, Judýtko, dej ten věnec!“</p>

  <p>&nbsp;</p>

  <p>„Já– ti věnec nemohu dát,</p>

  <p>mámť já bratra, ten je voják.“</p>

  <p>&nbsp;</p>

  <p>„Bratra můžeš otráviti,</p>

  <p>mne si za manžela vzíti.“</p>

  <p>&nbsp;</p>

  <p>„Jak pak bych ho otrávila?</p>

  <p>jáť se tomu neučila.“</p>

  <p>&nbsp;</p>

  <p>„Jdi do lesa jedlového,</p>

  <p>najdeš hada jedového.</p>

  <p>&nbsp;</p>

  <p>Usekni mu jen hlavičku,</p>

  <p>přistroj mu ho za rybičku.“</p>

  <p>&nbsp;</p>

  <p>Bratr z vojny domů jede,</p>

  <p>čtyry koně vrané vede.</p>

  <p>&nbsp;</p>

  <p>„Dej koníčky do maštale,</p>

  <p>máš tam ryby přistrojené.“</p>

  <p>&nbsp;</p>

  <p>„Jaké, sestro, máš rybičky</p>

  <p>bez hlavičky – bez ploutvičky?“</p>

  <p>&nbsp;</p>

  <p>„Hlavičky jsem usekala,</p>

  <p>a ploutvičky kočce dala.“</p>

  <p>&nbsp;</p>

  <p>A když bylo po snídaní,</p>

  <p>bratr má se k umíráni.</p>

  <p>&nbsp;</p>

  <p>„Ovej, sestro, hlava bolí</p>

  <p>vem šáteček, zavaž mi ji.“</p>

  <p>&nbsp;</p>

  <p>„Kdybych chtěla vázat hlavu,</p>

  <p>nedala bych jídla z hadů!“</p>

  <p>&nbsp;</p>

  <p>„Podej, sestro, poduštičku,</p>

  <p>ať vypustím svou dušičku!“</p>

  <p>&nbsp;</p>

  <p>Podala mu tvrdý kámen:</p>

  <p>„Umři, bratře, umři na němí“</p>

  <p>&nbsp;</p>

  <p>Už bratrovi hrany zvoní,</p>

  <p>a Judýtku kati honí.</p>

  <p>&nbsp;</p>

  <p>Už bratříčka k hrobu nesou,</p>

  <p>a Judýtku kati vedou.</p>

  <p>&nbsp;</p>

  <p>Už bratříčka ve hrob klatlou,</p>

  <p>a Judýtku kolem lámou.</p>

  <p>Z Hradecka.</p>

  <p>&nbsp;</p>

  <p>(Nápěv 716.)</p>

  <p>Žala holka, žala trávu</p>

  <p>na tom podviničném stavu.</p>

  <p>&nbsp;</p>

  <p>Jeli tudy cizí páni:</p>

  <p>„Pojeď, holka, pojed s námi.“</p>

  <p>&nbsp;</p>

  <p>„Já bych s vámi ráda jela,</p>

  <p>kdybych bratříčka neměla.“</p>

  <p>&nbsp;</p>

  <p>„Zbav se, holka, bratra svého,</p>

  <p>dej mu hada jedového.“</p>

  <p>&nbsp;</p>

  <p>Už bratříček z vojny jede,</p>

  <p>čtyry koně s sebou vede.</p>

  <p>&nbsp;</p>

  <p>A pátý hop! na provodě:</p>

  <p>„Jseš-li, sestro, na svobodě?“</p>

  <p>&nbsp;</p>

  <p>„Jsem, bratříčku, na svobodě,</p>

  <p>jako ryba v čerstvé vodě!</p>

  <p>&nbsp;</p>

  <p>Na, bratříčku, snídaničku,</p>

  <p>připravila jsem rybičku.“</p>

  <p>&nbsp;</p>

  <p>„Jaké, sestro, máš rybičky:</p>

  <p>bez ploutviček, bez hlavičky!“</p>

  <p>&nbsp;</p>

  <p>„Já hlavičky sama snědla,</p>

  <p>a ploutvičky kočka zvedla.“</p>

  <p>&nbsp;</p>

  <p>Po snídaní hlava bolí:</p>

  <p>„Pojď, sestřičko, zavaž mi ji!“</p>

  <p>&nbsp;</p>

  <p>„Kdybych chtěla hlavu vázat,</p>

  <p>nechtěla bych jedu dávat!“</p>

  <p>&nbsp;</p>

  <p>„Jdi, sestřičko, do lednice,</p>

  <p>natoč vína do sklenice.“</p>

  <p>&nbsp;</p>

  <p>Než sestřička s vínem přišla,</p>

  <p>už z bratříčka duše vyšla.</p>

  <p>&nbsp;</p>

  <p>„Ouvej, kde jsou moje růže!</p>

  <p>nemám bratra ani muže:</p>

  <p>&nbsp;</p>

  <p>Bratra jsem si otrávila,</p>

  <p>a muže jsem nenabyla!“</p>

  <p>&nbsp;</p>

  <p>Rozpletla si dva ruličky,</p>

  <p>vypletla z nich dva nožíčky:</p>

  <p>&nbsp;</p>

  <p>Jedním hrobek vykopala,</p>

  <p>druhým krček podřezala.</p>

  <p>Z Budějovicka. – Srov. Čel. II, 49. III, 9, 76, 108; Suš. 167; Kol. II, 82; Zeg. P. 81, 82; Vojč. I, 71, 282, 289; Karadž. I, 215; Kukulj. I, 214; Sachar. IV, .7.</p>

  <h3 id="heading_id_30">14.</h3>

  <h3 id="heading_id_31">Otrávená milá.</h3>

  <p>(Nápěv 792.)</p>

  <p>Tam nahoře pod lípami</p>

  <p>tři mládenci spolu stáli,</p>

  <p>o lásce si povídali.</p>

  <p>&nbsp;</p>

  <p>Jeden začne povídati,</p>

  <p>co chce panně darovali:</p>

  <p>&nbsp;</p>

  <p>„Pěknou pentličku červenou,</p>

  <p>stříbrem, zlatem vyráženou.“</p>

  <p>&nbsp;</p>

  <p>Druhý začue povídati,</p>

  <p>co chce panně darovali:</p>

  <p>&nbsp;</p>

  <p>„Trochu utrejchu bílého</p>

  <p>do nápoje smíchaného.“</p>

  <p>&nbsp;</p>

  <p>Třetí začne hovořiti:</p>

  <p>„Škoda pannám ublížiti.</p>

  <p>&nbsp;</p>

  <p>Ale která je k libosti,</p>

  <p>milujme ji s upřímností.“</p>

  <p>&nbsp;</p>

  <p>Šla Ančička, šla pro vodu,</p>

  <p>kde oni svou brali radu.</p>

  <p>&nbsp;</p>

  <p>Šla pro vodu dolů k mostu:</p>

  <p>„Pojď, panenko, pojď na poctu!“</p>

  <p>&nbsp;</p>

  <p>Na poctu ji zavolali,</p>

  <p>ze sklenice pít jí dali.</p>

  <p>&nbsp;</p>

  <p>„Pí, napí se ze sklenice,</p>

  <p>však nebudeš píti více!“</p>

  <p>&nbsp;</p>

  <p>Ze sklenice se napila,</p>

  <p>hned tu chvíli zbledla celá,</p>

  <p>přišla domu, hned omdlela.</p>

  <p>&nbsp;</p>

  <p>Stará matka se jí ptala:</p>

  <p>„Co’s panenko, co’s dělala?“</p>

  <p>&nbsp;</p>

  <p>„Hořkej nápoj jsem já pila,</p>

  <p>otrávena jsem já byla!“</p>

  <p>&nbsp;</p>

  <p>Pro milého si poslala:</p>

  <p>„Což pak jsem vám udélala,</p>

  <p>&nbsp;</p>

  <p>Že jste mne tak otrávili,</p>

  <p>můj mladý věk zahubili!“</p>

  <p>Z Hradecka. – Srov. Krol. II, 284.</p>

  <h3 id="heading_id_32">15.</h3>

  <h3 id="heading_id_33">Zabitá sestra.</h3>

  <p>(Nápěv 716.)</p>

  <p>V Černovicích v hustém lese</p>

  <p>hezké děvče trávu seče.</p>

  <p>&nbsp;</p>

  <p>Když travičky nasekala,</p>

  <p>za sebe se podívala.</p>

  <p>&nbsp;</p>

  <p>Spatřila tu mládenečka,</p>

  <p>zeleného myslivečka.</p>

  <p>&nbsp;</p>

  <p>„Co to, děvče, co to děláš,</p>

  <p>že v mém lese trávu sekáš?</p>

  <p>za to zde svůj život necháš!“</p>

  <p>&nbsp;</p>

  <p>„Když mám tu svůj život nechat,</p>

  <p>potřikráte chci zavolat.“</p>

  <p>&nbsp;</p>

  <p>„Zavolej si třeba pětkrát,</p>

  <p>neslyší tě než lesní pták.“</p>

  <p>&nbsp;</p>

  <p>Když podruhé zavolala,</p>

  <p>bratr mladší ji uslyšel,</p>

  <p>bratru staršímu pověděl.</p>

  <p>&nbsp;</p>

  <p>„Milý bratře! zle je s námi,</p>

  <p>naše sestra volá v háji.</p>

  <p>&nbsp;</p>

  <p>Honem koně osedlejme</p>

  <p>a do háje pospíchejme.“</p>

  <p>&nbsp;</p>

  <p>A když do háje přijeli,</p>

  <p>vrané koně zastavili,</p>

  <p>myslivečka tu spatřili.</p>

  <p>&nbsp;</p>

  <p>„Co jsi zabil, myslivečku,</p>

  <p>že máš zbarvenou flintičku?“</p>

  <p>&nbsp;</p>

  <p>„Já jsem zabil holubičku</p>

  <p>na tom našem jetelíčku.“</p>

  <p>&nbsp;</p>

  <p>„To nebyla holubička,</p>

  <p>to byla naše sestřička! –</p>

  <p>&nbsp;</p>

  <p>Všecky panny věnce vijou,</p>

  <p>jen mé sestře rubáš šijou.</p>

  <p>&nbsp;</p>

  <p>Všecky panny v stříbře, v zlatě,</p>

  <p>jen má sestra hnije v blátě!“</p>

  <p>Z Táborska.</p>

  <h3 id="heading_id_34">16.</h3>

  <h3 id="heading_id_35">Zabité děvče.</h3>

  <p>(Nápěv 716.)</p>

  <p>V černém lese na pasece</p>

  <p>švarné děvče trávu seče.</p>

  <p>&nbsp;</p>

  <p>Jak nažala, navázala,</p>

  <p>na milého zavolala:</p>

  <p>&nbsp;</p>

  <p>„Pojď, Janečku, s druhé strany,</p>

  <p>zdvihni na mé nůši trávy.“</p>

  <p>&nbsp;</p>

  <p>Jednou rukou trávu zdvihal,</p>

  <p>druhou rukou vínek snímal.</p>

  <p>&nbsp;</p>

  <p>A když měla vínek sňatý,</p>

  <p>hořce začala plakati.</p>

  <p>&nbsp;</p>

  <p>„A když nemám vínku míti,</p>

  <p>nechci déle živa býti!“</p>

  <p>&nbsp;</p>

  <p>„Když jsi chtěla vínek míti,</p>

  <p>neměla jsi mne volatí.</p>

  <p>&nbsp;</p>

  <p>Vyvol sobě jedno z dvého,</p>

  <p>nespoléhej na žádného.“</p>

  <p>&nbsp;</p>

  <p>Ona sobě vyvolila,</p>

  <p>třikrát k horám zavolala.</p>

  <p>&nbsp;</p>

  <p>Jak ponejprv zavolala,</p>

  <p>to se hora zelenala.</p>

  <p>&nbsp;</p>

  <p>Jak po druhé zavolala,</p>

  <p>tu se hora prohýbala.</p>

  <p>&nbsp;</p>

  <p>Jak po třetí zavolala,</p>

  <p>už ji matka nelyšela.</p>

  <p>&nbsp;</p>

  <p>„Ach, synové! jeďte v hora,</p>

  <p>naše děvče smutně volal“</p>

  <p>&nbsp;</p>

  <p>Synové hned nemeškali,</p>

  <p>k černým horám pospíchali.</p>

  <p>&nbsp;</p>

  <p>Potkali tam mládenečka,</p>

  <p>sousedového Janečka.</p>

  <p>&nbsp;</p>

  <p>„Co jsi, Janku, co jsi zabil,</p>

  <p>že’s šavličku okrvavil?“</p>

  <p>&nbsp;</p>

  <p>„Zabil jsem já holubičku,</p>

  <p>sedávala v okenečku.</p>

  <p>&nbsp;</p>

  <p>Sedávala, vrkávala,</p>

  <p>mně smutnému spát nedala.“</p>

  <p>&nbsp;</p>

  <p>„Nebyla to holubička,</p>

  <p>byla to naše sestřička!“</p>

  <p>&nbsp;</p>

  <p>Sestra leží na trávníčku,</p>

  <p>má posekanou hlavičku.</p>

  <p>&nbsp;</p>

  <p>„Nyní půjdeš do vězení,</p>

  <p>pomoci ti žádné neni.</p>

  <p>&nbsp;</p>

  <p>Do vězení takového,</p>

  <p>že nevyjdeš co živ z něho!“</p>

  <p>Z Prachenska. – Srov. Suš. 191; Luž. I, 27; Rog. 69.</p>

  <h3 id="heading_id_36">17.</h3>

  <h3 id="heading_id_37">Zajatá.</h3>

  <p>(Nápěv 295, 724.)</p>

  <p>Byla lučina široká, 1)</p>

  <p>na ní travička vysoká.</p>

  <p>&nbsp;</p>

  <p>„Půjdem tam na ni, sestřičko!</p>

  <p>nažnem travičky raníčko.“</p>

  <p>&nbsp;</p>

  <p>Díval se na ně z okna král,</p>

  <p>na své pachole zavolal:</p>

  <p>&nbsp;</p>

  <p>„Vstávej, pachole! stroj koně,</p>

  <p>pojedem na hon do pole.</p>

  <p>&nbsp;</p>

  <p>Budem honiti srnčata,</p>

  <p>dvacitiletá děvčata.“</p>

  <p>&nbsp;</p>

  <p>A když na louku přijeli,</p>

  <p>vrané koníčky zdrželi:</p>

  <p>&nbsp;</p>

  <p>„Kdo vám tu trávu kázal žit?</p>

  <p>jedna musíte s námi jít!“</p>

  <p>&nbsp;</p>

  <p>„Kázal nám otec a máti</p>

  <p>trávy zelené nažati.“</p>

  <p>&nbsp;</p>

  <p>Jedna ji žala, vázala,</p>

  <p>druhá žalostně plakala:</p>

  <p>&nbsp;</p>

  <p>„Ach, pro ten kousek trávníčku</p>

  <p>mám já opustit mamičku!</p>

  <p>&nbsp;</p>

  <p>Ach, pro ten kousek ostřice</p>

  <p>mám já opustit rodiče!</p>

  <p>&nbsp;</p>

  <p>Ach, pro ten kousek jetele</p>

  <p>mám já opustit přátele!</p>

  <p>&nbsp;</p>

  <p>Ach, pro ten jetelový květ</p>

  <p>mám já opustit celý svět!“</p>

  <p>Z Táborska.</p>

  <p>&nbsp;</p>

  <p>1) Vím já lučinu širokou,</p>

  <p>na ni travičku vysokou.</p>

  <p>&nbsp;</p>

  <p>Vstaňte raníčko, sestřičky,</p>

  <p>nažnem zelené travičky atd.</p>

  <p>&nbsp;</p>

  <p>(Nápěv 633.)</p>

  <p>Šla Liduška na travičku</p>

  <p>do zeleného háječku.</p>

  <p>&nbsp;</p>

  <p>Díval se za ní z okna pán,</p>

  <p>na kočího si zavolal:</p>

  <p>&nbsp;</p>

  <p>„Stroj, kočí, stroj koně vrany,</p>

  <p>pojedem v hájek zelený!“</p>

  <p>&nbsp;</p>

  <p>A když do hájku přijeli,</p>

  <p>zelenou louku viděli.</p>

  <p>&nbsp;</p>

  <p>Viděli na ní zvířátko,</p>

  <p>dvacítileté děvčátko.</p>

  <p>&nbsp;</p>

  <p>„Kde’s té smělosti nabrala,</p>

  <p>abys mi na louce žala?“</p>

  <p>&nbsp;</p>

  <p>„Dovolil mi sem váš šafář,</p>

  <p>vašeho dvoru hospodář.“</p>

  <p>&nbsp;</p>

  <p>„Šafářovo tu nic není,</p>

  <p>ty musíš býti mou paní!“</p>

  <p>&nbsp;</p>

  <p>„Rozvij se v kvítí metlice,</p>

  <p>že nejsem panenkou více.</p>

  <p>&nbsp;</p>

  <p>A ten bílý jetelíček,</p>

  <p>že mám na hlavě čepeček.</p>

  <p>&nbsp;</p>

  <p>To čepeček damaškový,</p>

  <p>porty na něm pozlaceny.“</p>

  <p>Z Bydžovska. – Srov. Suš. 189; ZpSv. II, 21; H. Luž. 27; O. Lož. 29.</p>

  <h3 id="heading_id_38">18.</h3>

  <h3 id="heading_id_39">Konvářovic Kačenka.</h3>

  <p>(Nápěv 724.)</p>

  <p>Vím já o pěkném palouce, 1)</p>

  <p>na něm městečko Rakovce.</p>

  <p>&nbsp;</p>

  <p>Bydleli tam dva konváři,</p>

  <p>oba dobři hospodáři.</p>

  <p>&nbsp;</p>

  <p>Měl ten jeden hezkou dceru,</p>

  <p>hezčí nežli král královnu. 2)</p>

  <p>&nbsp;</p>

  <p>Plela babička zahradu, 3)</p>

  <p>pan král jde k babě na radu:</p>

  <p>&nbsp;</p>

  <p>„Hej babo, babo! dej radu,</p>

  <p>kterak bych dostal lu pannu.“</p>

  <p>&nbsp;</p>

  <p>„Má rada bude dost bodná,</p>

  <p>bude-li jen zaplacena?“</p>

  <p>&nbsp;</p>

  <p>„O plat nic ty se nestarej,</p>

  <p>jen ty mně dobrou radu dej.“</p>

  <p>&nbsp;</p>

  <p>„Kup sobě štůčku damašku,</p>

  <p>dej si šít šaly po pražsku</p>

  <p>a čepeček po moravsku.</p>

  <p>&nbsp;</p>

  <p>Toulej se, toulej po rynku,</p>

  <p>až ke konvářovic domku.</p>

  <p>&nbsp;</p>

  <p>A když se k domku přitouláš,</p>

  <p>na vrata venku zaklepáš.“ 4)</p>

  <p>&nbsp;</p>

  <p>„Kdo to tak tluče, kdo to je, 5)</p>

  <p>že nedá v noci pokoje?“</p>

  <p>&nbsp;</p>

  <p>„Já jsem kramářka z Opavy,</p>

  <p>jedu pro zboží do Prahy.</p>

  <p>&nbsp;</p>

  <p>Vozy jsem napřed poslala,</p>

  <p>sama jsem vzadu zůstala.</p>

  <p>&nbsp;</p>

  <p>Žádám vás za přelezení 6)</p>

  <p>třeba jen na holé zemi.“</p>

  <p>&nbsp;</p>

  <p>„Jdi, Kačenko, jdi otvírat,</p>

  <p>krásná paní stojí u vrat</p>

  <p>&nbsp;</p>

  <p>Jdi, Kačenko, stroj večeři,</p>

  <p>ať se paní navečeří.“</p>

  <p>&nbsp;</p>

  <p>Pani se navečeřela,</p>

  <p>odpočinouti žádala.</p>

  <p>&nbsp;</p>

  <p>„Jdi, Kačenko, jdi lůžko stlát,</p>

  <p>ta pani musí časně vstát!“</p>

  <p>&nbsp;</p>

  <p>„Ach, tatíčku můj rozmilý!</p>

  <p>nic rni se paní nelíbí:</p>

  <p>&nbsp;</p>

  <p>Jak živa jsem neviděla,</p>

  <p>aby paní vousy měla!“</p>

  <p>&nbsp;</p>

  <p>„Jdi, Kačenko, nic nereptej,</p>

  <p>co ti poroučím, udělej.“</p>

  <p>&nbsp;</p>

  <p>Když čepec s blavy sdělala,</p>

  <p>Kačence jej darovala.</p>

  <p>&nbsp;</p>

  <p>Když prsten s prstu sdělala,</p>

  <p>Kačence jej darovala.</p>

  <p>&nbsp;</p>

  <p>„Zhasni, Kačenko, tu svíčku,</p>

  <p>ať já si svléknu sukničku.</p>

  <p>&nbsp;</p>

  <p>Já jsem panička poctivá,</p>

  <p>víc nežli jiná stydlivá.“</p>

  <p>&nbsp;</p>

  <p>A když už bylo půl noci,</p>

  <p>paní kráčí po světnici.</p>

  <p>&nbsp;</p>

  <p>A když bylo po půl noci:</p>

  <p>„Ach otče, přispěj k pomoci!“</p>

  <p>&nbsp;</p>

  <p>„Nic, Kačenko, nic nekřič ty!</p>

  <p>však jsem já sám král Uherský.“</p>

  <p>&nbsp;</p>

  <p>A když už bylo na ráno,</p>

  <p>bylo po městě voláno:</p>

  <p>&nbsp;</p>

  <p>Že konvářovic Kačenka</p>

  <p>už není žádná panenka.</p>

  <p>&nbsp;</p>

  <p>Všecky panny věnce vijou,</p>

  <p>u konvářů čepce šijou.</p>

  <p>&nbsp;</p>

  <p>Všecky panny jdou na dříví,</p>

  <p>u konvářů strojí křtiny.</p>

  <p>&nbsp;</p>

  <p>Všecky panny jdou pro vodu,</p>

  <p>ta konvářovic k ouvodu.</p>

  <p>&nbsp;</p>

  <p>„Můj bratříček z vojny jede, 7)</p>

  <p>co on mně přesmutné veze?“</p>

  <p>&nbsp;</p>

  <p>„Vezu ti věnec zelený,</p>

  <p>perle do něho vpleteny!“</p>

  <p>&nbsp;</p>

  <p>„Ach, což je mně do věnečku,</p>

  <p>když už nejsem za děvečku!“</p>

  <p>&nbsp;</p>

  <p>„Ukaž, sestro, muže svého,</p>

  <p>muže svého, švakra mého.“</p>

  <p>&nbsp;</p>

  <p>„Ach, kohož bych ukázala,</p>

  <p>než pana krále samého!“</p>

  <p>&nbsp;</p>

  <p>„Kdybych věděl, který to král,</p>

  <p>na kusy bych ho rozsekal!“</p>

  <p>&nbsp;</p>

  <p>„Toho, bratříčku! nedělej,</p>

  <p>mé poctivosti nehledej.</p>

  <p>&nbsp;</p>

  <p>Má poctivost světem běží,</p>

  <p>žádný jí víc nedohoní.</p>

  <p>&nbsp;</p>

  <p>Žádný jí víc nedohoní,</p>

  <p>kdyby bylo tři sta koní!“</p>

  <p>&nbsp;</p>

  <p>Když synáčka kolíbala,</p>

  <p>takto jest jemu zpívala:</p>

  <p>&nbsp;</p>

  <p>„Dadej, malej! mlč můj synu!</p>

  <p>však máš tatíčka hrdinu!</p>

  <p>&nbsp;</p>

  <p>Dadej, malej! mlč synu můj:</p>

  <p>Uherský král je otec tvůj!“</p>

  <p>Z Berounska. – Srov. Suš. 103, Kol. II, 7: H. Luž. 40.</p>

  <p>&nbsp;</p>

  <p>1) Stála chaloupka v rákose,</p>

  <p>nedaleko od vesnice.</p>

  <p>&nbsp;</p>

  <p>2) Sem kladou někteří slohu tuto:</p>

  <p>Žádný jí nemoh‘ podvesti,</p>

  <p>jenom ten pan král Uherský,</p>

  <p>ten podvoditel panenský.</p>

  <p>&nbsp;</p>

  <p>3) Plela babička, plela len,</p>

  <p>krásná Kačenka byla v něm.</p>

  <p>&nbsp;</p>

  <p>„Půjdu k té bábě na radu,</p>

  <p>jak bych podvedl tu pannu.</p>

  <p>&nbsp;</p>

  <p>Babo, babičko! dej radu,</p>

  <p>kterak tu pannu dostanu.“</p>

  <p>&nbsp;</p>

  <p>„Já ráda dobrou radu dám,</p>

  <p>jen když ji zaplacenou mám.“</p>

  <p>&nbsp;</p>

  <p>4) Stříbrem a zlatem zadrnkáš!</p>

  <p>&nbsp;</p>

  <p>5) Kdo to tluče na ty vrata?</p>

  <p>utluče stříbra i zlata.</p>

  <p>&nbsp;</p>

  <p>6) Prosím, hospodáři, tebe,</p>

  <p>bys mi dal nocleh u sebe.</p>

  <p>&nbsp;</p>

  <p>„Vždyť pak tu není hospoda,</p>

  <p>kde bys u nás tu ležela?“</p>

  <p>&nbsp;</p>

  <p>Lehnu třebas na lavičku,</p>

  <p>sukni si dám pod hlavičku.</p>

  <p>&nbsp;</p>

  <p>7) „Můj bratříček z vojny jede,</p>

  <p>čtyry koně vraný vede.</p>

  <p>&nbsp;</p>

  <p>Vítám tě, bratře, bratříčku,</p>

  <p>z daleké cesty vojáčku!</p>

  <p>&nbsp;</p>

  <p>Co mi vezeš za vítání?“</p>

  <p>„Vezu ti věnec perlový.“</p>

  <p>&nbsp;</p>

  <p>„Což bych já s věncem dělala,</p>

  <p>když už nejsem žádná panna?“</p>

  <p>&nbsp;</p>

  <p>Píseň slovenská, hlavním dílem s touto se srovnávajíc, jmenuje výslovně krále Uherského Matiáše (Korvina), o jehož milovánkách množství písní a pověstí slovanských svědčí.</p>

  <p>Píseň lužická, jak veršem, tak i barvou básnickou od ostatních se lišíc, pokládá „Khatržinku“ za dceru krčmářovu z Dolné Hůrky, a na místě krále Uherského jmenuje »Vujrjovskoho panaw, vypravujíc, kterak tento nakoupiv sobě na trhu Zhořelském troubu plátna, sametu sto loket a bílého hedbáví, za počestnou pannu (knežnićku) přestrojen přijel do Dolné Hůrky na dvůr krčmářův, žádaje, aby ho krčmář u sebe přechoval za jednu noc: „Nechť koně stojí prostřed dvora, schovej mne jen před Vujrjovským pánem, tím Luciperem!“ Načež krčmář odpovídá:</p>

  <p>„Kdybych chtěl přechovat tebe této noci, kdybych chtěl tě schovat, musil bych tě zavřít</p>

  <p>pod devět zámků v desátou světničku k mojí milé dceři, krásné Kateřince.“</p>

  <h3 id="heading_id_40">19.</h3>

  <h3 id="heading_id_41">Nalezená sestra.</h3>

  <p>(Nápěv 520,)</p>

  <p>Plouli rytíři po brodě,</p>

  <p>připlouli k nové hospodě.</p>

  <p>&nbsp;</p>

  <p>„Šenkýřko, hezkou dceru máte!</p>

  <p>komu ji ke cti dochováte?“</p>

  <p>&nbsp;</p>

  <p>„To není, rytíři, dcera má,</p>

  <p>jeť to dívecka služebná.“</p>

  <p>&nbsp;</p>

  <p>Poslala Lenorku pro vodu,</p>

  <p>smýšlela o ni zlou radu.</p>

  <p>&nbsp;</p>

  <p>Lenorka pozorná byla,</p>

  <p>pod okýnkem je slyšela.</p>

  <p>&nbsp;</p>

  <p>„Jdi, Lenorko, jdi lůžko stlát,</p>

  <p>pan rytíř dřímá, půjde spat.“</p>

  <p>&nbsp;</p>

  <p>Lenorka do pokoje vkročí,</p>

  <p>pan rytíř si ji zaskočí.</p>

  <p>&nbsp;</p>

  <p>„Nech ty mne, rytíři, s pokojem,</p>

  <p>ať odejdu s pánem Bohem!</p>

  <p>&nbsp;</p>

  <p>Ač jsem jen dívečka služebná,</p>

  <p>můj rod se tobě vyrovná.“</p>

  <p>&nbsp;</p>

  <p>„Jak se mi tvůj rod vyrovná,</p>

  <p>když jsi dívečka služebná?“</p>

  <p>&nbsp;</p>

  <p>„Když jsem já maličká byla,</p>

  <p>před domem jsem si hrávala.</p>

  <p>&nbsp;</p>

  <p>Po zlatém písku jsem běhala,</p>

  <p>červeným jablíčkem koulela.</p>

  <p>&nbsp;</p>

  <p>Jeli jsou tudy cikáni,</p>

  <p>na vůz pod plachtu mne vzali.</p>

  <p>&nbsp;</p>

  <p>Do cizí země zavezli,</p>

  <p>za míru ovsa prodali.“</p>

  <p>&nbsp;</p>

  <p>„Pověz mi, Lenorko má milá,</p>

  <p>jaký to dvůr tvůj otec má?“</p>

  <p>&nbsp;</p>

  <p>„Dům je z bílého mramoru,</p>

  <p>okna z červených kamenů.“</p>

  <p>&nbsp;</p>

  <p>„Oj, ty’s Lenorka, sestra má,</p>

  <p>sestra má vlastni rozmilá!</p>

  <p>&nbsp;</p>

  <p>Sedům let jsem tebe hledal,</p>

  <p>všecky země jsem prohledal.</p>

  <p>&nbsp;</p>

  <p>Lehni si, sestřičko, na lože,</p>

  <p>já budu chodit po dvoře.</p>

  <p>&nbsp;</p>

  <p>A když už bylo na ráno,</p>

  <p>bylo jest na ni voláno:</p>

  <p>&nbsp;</p>

  <p>„Vstávej, Lenoro, nahoru!</p>

  <p>vem bílý čepec na hlavu.“</p>

  <p>&nbsp;</p>

  <p>„Vstávej, má sestřičko, nahoru!</p>

  <p>pojedem k bílému dvoru.</p>

  <p>&nbsp;</p>

  <p>Panímámo! co mi dáte?</p>

  <p>mou nevěstu uhlídáte!“</p>

  <p>&nbsp;</p>

  <p>„Ach, což mi po tvé nevěstě,</p>

  <p>když budu vždycky jí v cestě!“</p>

  <p>&nbsp;</p>

  <p>„Panímámo! co mi dáte?</p>

  <p>mou sestřičku uhlídáte!“</p>

  <p>&nbsp;</p>

  <p>„Stříbro, zlato bych ti dala,</p>

  <p>kdybych ji zas uhlídala!“</p>

  <p>&nbsp;</p>

  <p>A když se spolu vítaly,</p>

  <p>obě radostí plakaly.</p>

  <p>Z Berounska.</p>

  <p>&nbsp;</p>

  <p>(Nápěv 368.)</p>

  <p>Nedaleko Kolína</p>

  <p>stojí hospoda nová,</p>

  <p>stojí hospoda nová,</p>

  <p>z kamene vystavená.</p>

  <p>&nbsp;</p>

  <p>Jedou tam tři pánové,</p>

  <p>tři krásni rytířové:</p>

  <p>„Hej, šenkýřko, toč pivo!</p>

  <p>skoč, šenkýřko, dej víno!“</p>

  <p>&nbsp;</p>

  <p>Kačenka víno nese,</p>

  <p>až se ji hlava třese,</p>

  <p>to od dobrých korálů,</p>

  <p>od stříbrných tolarů.</p>

  <p>&nbsp;</p>

  <p>„Je, šenkýřko, dcera tvá?</p>

  <p>čili tvoje přátelská?“</p>

  <p>„Ani není dcera má,</p>

  <p>ani žádná přátelská.</p>

  <p>&nbsp;</p>

  <p>Od formanů koupená</p>

  <p>za čtyry mázy vína,</p>

  <p>za čtyry mázy vína,</p>

  <p>za jednu otep sena.“</p>

  <p>&nbsp;</p>

  <p>„Co, šenkýřko, co ti dát,</p>

  <p>bych s ní moh té noci spát?“</p>

  <p>„Pět dukátů nebo šest,</p>

  <p>dost bude za její čest!</p>

  <p>&nbsp;</p>

  <p>Jdi, Kačenko, lože stlát,</p>

  <p>pan rytíř už půjde spat!“</p>

  <p>Jak Kačenka pokročí,</p>

  <p>rytíř za ni poskočí.</p>

  <p>&nbsp;</p>

  <p>„Ani se mne netýkej,</p>

  <p>mou osobo ve cti měj!</p>

  <p>jsemť já z rodu dobrého,</p>

  <p>z rodu tobě rovného!“</p>

  <p>&nbsp;</p>

  <p>„Když jsi z rodu dobrého,</p>

  <p>oznam mi otce svého.“</p>

  <p>„Můj otec pán rytířský</p>

  <p>někde v zemi Uherský.“ 1)</p>

  <p>&nbsp;</p>

  <p>„Prosím, dej mi znamení,</p>

  <p>jaké má on staveni?“</p>

  <p>„Stavení je z mramoru,</p>

  <p>zlaté schody nahoru.“</p>

  <p>&nbsp;</p>

  <p>„Ty‘s, Kačenko! sestra má,</p>

  <p>sestra moje rozmilá,</p>

  <p>co dítě ukradená,</p>

  <p>nyní zas nalezená!</p>

  <p>&nbsp;</p>

  <p>Sedům let jsem tě hledal,</p>

  <p>s koně na koně vsedal,</p>

  <p>s koně na koně vsedal,</p>

  <p>tři sta jsem jich potrhal!</p>

  <p>&nbsp;</p>

  <p>Pojď, šenkýřko, nahoru,</p>

  <p>zaplatím ti tvoji mzdu.“</p>

  <p>Šla šenkýřka nahoru,</p>

  <p>rytíř uťal jí hlavu –</p>

  <p>zaplatil jí její mzdu.</p>

  <p>Z Prachenska. – Srov. Suš. 177; Kol. II, 5; H. Lul. 33; D. Luž. 33: Žeg. P. I, 168; II, 24; Topal. T, 3; Wunderhom II, 277; Seckendorf´s Musenalm. 1808, 29; Erlach’s Samml. II, 146; Kretschmer’s Samml. II, 81.</p>

  <p>&nbsp;</p>

  <p>1) V písni slovenské sní místo toto:</p>

  <p>– som a rodu velkého</p>

  <p>Dinděš krála mladého;</p>

  <p>v lužické pak stoji:</p>

  <p>Čeja da Maruška tola ty sy?</p>

  <p>„Z cuseje zemje Kajnfaljerec džóvka.“</p>

  <h3 id="heading_id_42">20.</h3>

  <h3 id="heading_id_43">Oklamaný Turek.</h3>

  <p>(Nápěv 360.)</p>

  <p>Byl jest jeden zeman,</p>

  <p>měl překrásnou dceru,</p>

  <p>ach Bože! Přehoze!</p>

  <p>jménem Kateřinu.</p>

  <p>&nbsp;</p>

  <p>Zvěděl o ní, zvěděl</p>

  <p>ten Turecký kníže,</p>

  <p>ach Bože! Přebože!</p>

  <p>psaníčko ji píše.</p>

  <p>&nbsp;</p>

  <p>Psaníčko jí napsal,</p>

  <p>prstýnek dal k tomu,</p>

  <p>aby bylo dáno</p>

  <p>do jejího domu.</p>

  <p>&nbsp;</p>

  <p>Jak psaní dostala,</p>

  <p>dala pantátovi,</p>

  <p>aby se podíval</p>

  <p>co v něm psáno stoji.</p>

  <p>&nbsp;</p>

  <p>Pantáta čte psaní,</p>

  <p>smutně sobě vzdychá,</p>

  <p>ach Bože! Přebože!</p>

  <p>smutně sobě vzdychá.</p>

  <p>&nbsp;</p>

  <p>„Můj zlatý pantáto!</p>

  <p>co vy tak vzdycháte?</p>

  <p>co vy v tom psaníčku</p>

  <p>zlého nalézáte?“</p>

  <p>&nbsp;</p>

  <p>„O má dcero drahá!</p>

  <p>kterak nemám vzdychal,</p>

  <p>když tě mám Turkovi</p>

  <p>za ženu odevzdat?“</p>

  <p>&nbsp;</p>

  <p>„Můj zlatý pantáto!</p>

  <p>toho nedělejte,</p>

  <p>tomu Turkovi mne</p>

  <p>v ruce nedávejte!“</p>

  <p>&nbsp;</p>

  <p>Turek jede do vrat.</p>

  <p>„Jděte mu otvírat:</p>

  <p>já jdu do komůrky,</p>

  <p>tam budu umírat.“</p>

  <p>&nbsp;</p>

  <p>„Dobrej den, matičko!</p>

  <p>kde je vaše dcera?“</p>

  <p>„Tam v komůrce leží,</p>

  <p>ach, umřela včera!“</p>

  <p>&nbsp;</p>

  <p>Nechtěl Turek věřit,</p>

  <p>do komůrky zašel,</p>

  <p>ach Bože! Přebože!</p>

  <p>umrlou ji našel.</p>

  <p>&nbsp;</p>

  <p>Vyndal z kapsy šátek,</p>

  <p>utíral si líčko:</p>

  <p>„Proč’s mě opustila,</p>

  <p>má drahá perličko?“</p>

  <p>&nbsp;</p>

  <p>Dal jí rubáš šíti</p>

  <p>z růžové dykyty:</p>

  <p>„Proč jsi mi uvadlo,</p>

  <p>mé převzácné kvítí?“</p>

  <p>&nbsp;</p>

  <p>Vyndal drahé perle,</p>

  <p>dal jí kolem krku;</p>

  <p>vyndal zlatý prsten,</p>

  <p>dal na její ruku.</p>

  <p>&nbsp;</p>

  <p>Dal jí truhlu líti</p>

  <p>ze stříbra čistého,</p>

  <p>a na truhlu víko</p>

  <p>ze zlata ryzého.</p>

  <p>&nbsp;</p>

  <p>Stříbrnou motykou</p>

  <p>dal jí hrob kopali,</p>

  <p>a zlatou lopatou</p>

  <p>zem vyhazovati.</p>

  <p>&nbsp;</p>

  <p>Dal ji hrana zvonit</p>

  <p>po celé krajině,</p>

  <p>aby bylo slyšet</p>

  <p>do Turecké země.</p>

  <p>&nbsp;</p>

  <p>Turek z domu jede,</p>

  <p>dcera z komůrky jde:</p>

  <p>„Provázej tě pán Bůh</p>

  <p>do Turecké země!“</p>

  <p>&nbsp;</p>

  <p>Turek jede v poli,</p>

  <p>kloboučkem zatočil,</p>

  <p>Ach Bože! Přebože!</p>

  <p>hořem se rozskočil.</p>

  <p>Z Klatovska. – Srov. Krol. I, 580; Čel. III, 11; Suš. 124; Kol. II, 8, 392; Zeg. P. 1, 173; Olesk. 487; Vraz I, 50; Karadž. I, 551.</p>

  <p>&nbsp;</p>

  <p>Jiné počátky písně této.</p>

  <p>a.</p>

  <p>Na Tureckém pomezí</p>

  <p>má tam vrátný dceru:</p>

  <p>Ach Bože! Přebože!</p>

  <p>kýž já jí dostanu!</p>

  <p>&nbsp;</p>

  <p>Napsal jsem jí psaníčko,</p>

  <p>prstýnek dal k tomu atd.</p>

  <p>b.</p>

  <p>(Nápěv 659.)</p>

  <p>Ten zábranský kovář</p>

  <p>překrásnou dceru má;</p>

  <p>pře-můj milý Bože!</p>

  <p>komu on ji oddá?</p>

  <p>&nbsp;</p>

  <p>Ach oddá ji, oddá,</p>

  <p>to Turku velkému,</p>

  <p>pře-můj milý Bože!</p>

  <p>to vrahu lítému atd.</p>

  <p>Z Klatovska.</p>

  <p>c.</p>

  <p>Měl jest zeman dceru,</p>

  <p>jménem Kateřinu;</p>

  <p>ach Bože můj milý, rozmilý!</p>

  <p>jménem Kateřinu.</p>

  <p>&nbsp;</p>

  <p>Ach Káčo, Kačenko!</p>

  <p>máš býti Turkova,</p>

  <p>ach Bože můj milý, rozmilý!</p>

  <p>máš býti Turkova.</p>

  <p>&nbsp;</p>

  <p>Já Turkova nebudu,</p>

  <p>radš života zbudu,</p>

  <p>ach Bože můj milý, rozmilý!</p>

  <p>radš života zbudu atd.</p>

  <p>Z Bydžovska.</p>

  <h3 id="heading_id_44">21.</h3>

  <p>Manželka vražednice.</p>

  <p>(Nápěv 295.)</p>

  <p>Přihodila se novina,</p>

  <p>že paní pána zabila.</p>

  <p>&nbsp;</p>

  <p>Do zahrady zakopala</p>

  <p>a zem na něm ušlapala.</p>

  <p>&nbsp;</p>

  <p>Přijeli tam dvá pánové,</p>

  <p>mrtvého pána bratrové.</p>

  <p>&nbsp;</p>

  <p>„Pověz nám, paní švagrová!</p>

  <p>Kam´s svého pána poděla?“</p>

  <p>&nbsp;</p>

  <p>„Dnes třetí den, co odejel,</p>

  <p>nevím, přesmutná, kam se děl!“</p>

  <p>&nbsp;</p>

  <p>Šli pánové do komory,</p>

  <p>našli jeho klobouk nový.</p>

  <p>&nbsp;</p>

  <p>„Pověz nám, paní švagrová!</p>

  <p>kam´s svého pána poděla?“</p>

  <p>&nbsp;</p>

  <p>„Dnes třetí den, co odejel,</p>

  <p>nevím, přesmutná, kam se děl.“</p>

  <p>&nbsp;</p>

  <p>Šli pánové do maštale,</p>

  <p>našli jeho koně vrané.</p>

  <p>&nbsp;</p>

  <p>„Pověz nám, paní švagrová!</p>

  <p>kam´s svého pana poděla?“</p>

  <p>&nbsp;</p>

  <p>„Dnes třetí den, co odejel,</p>

  <p>nevím, přesmutná, kam se děl.“</p>

  <p>&nbsp;</p>

  <p>Šli pánové do stodoly,</p>

  <p>našli jeho kočár nový.</p>

  <p>&nbsp;</p>

  <p>„Pověz nám, paní švagrová!</p>

  <p>kam´s svého pána poděla?“</p>

  <p>&nbsp;</p>

  <p>„Dnes třetí den, co odejel,</p>

  <p>nevím, přesmutná, kam se děl!“</p>

  <p>&nbsp;</p>

  <p>Šli pánové do pivnice,</p>

  <p>našli krve dvě sklenice.</p>

  <p>&nbsp;</p>

  <p>„Pověz nám, paní švakrová!</p>

  <p>co ta čerstvá krev znamená?“</p>

  <p>&nbsp;</p>

  <p>„Zabila jsem dvě kačice,</p>

  <p>bylo krve dvě sklenice.“</p>

  <p>&nbsp;</p>

  <p>Šli pánové do zahrady,</p>

  <p>našli tam jeho hrob mladý.</p>

  <p>&nbsp;</p>

  <p>„Pověz nám, paní švagrová!</p>

  <p>co ta nová zem znamená?“</p>

  <p>&nbsp;</p>

  <p>„Našila jsem hlavatice,</p>

  <p>můj pán ji má rád velice!“</p>

  <p>&nbsp;</p>

  <p>„Zrádná jsi, pani švagrová,</p>

  <p>ty jsi nám bratra zabila!</p>

  <p>&nbsp;</p>

  <p>Ustroj se, paní švagrová!</p>

  <p>pojedeš s námi do Brna.“</p>

  <p>&nbsp;</p>

  <p>Když jeli podlé štěpnice,</p>

  <p>zlomila štípek vichřice.</p>

  <p>&nbsp;</p>

  <p>„Škoda tě, štípku zelený,</p>

  <p>že musíš přijít v zmaření!“</p>

  <p>&nbsp;</p>

  <p>„Darmo mě, paní, lituješ,</p>

  <p>když sama na smrt putuješ!“</p>

  <p>Z Táborska. – Srov. Suš. 95; Kol. II, 36; Vójc. I, 115; II, 304; 01. 505.</p>

  <h3 id="heading_id_45">22.</h3>

  <h3 id="heading_id_46">Václavíček.</h3>

  <p>(Nápěv 60.)</p>

  <p>Byla jest jedna matička,</p>

  <p>syna měla Václavíčka.</p>

  <p>&nbsp;</p>

  <p>Ženiti se mu nedala,</p>

  <p>milou opustit kázala.</p>

  <p>&nbsp;</p>

  <p>Václavíček se rozhněval,</p>

  <p>do Benešova vandroval.</p>

  <p>&nbsp;</p>

  <p>Zabil v Sázavě jednoho,</p>

  <p>u Benešova druhého,</p>

  <p>za Benešovem třetího.</p>

  <p>&nbsp;</p>

  <p>Tu Václavíčka dostali,</p>

  <p>do radné šatlavy dali.</p>

  <p>&nbsp;</p>

  <p>„Ach! kýž mám posla rychlého,</p>

  <p>tak jako ptáčka zlítného:</p>

  <p>&nbsp;</p>

  <p>By pověděl mé mateři,</p>

  <p>ať nečeká mne k večeři.</p>

  <p>&nbsp;</p>

  <p>Ba ani zejtra k obědu,</p>

  <p>neb já víc domů nepřijdu.</p>

  <p>&nbsp;</p>

  <p>At pošle mně dvě košile,</p>

  <p>dvě košile pěkné bílé!</p>

  <p>&nbsp;</p>

  <p>Jednu košili konopnou,</p>

  <p>druhou košili kmentovou.</p>

  <p>&nbsp;</p>

  <p>V konopné budu seděli,</p>

  <p>v kmentové budu viseli.</p>

  <p>&nbsp;</p>

  <p>By pověděl mé panence,</p>

  <p>ať mi sem pošle dva věnce:</p>

  <p>&nbsp;</p>

  <p>Ten jeden pěkný růžový,</p>

  <p>ten druhý pěkný zelený.</p>

  <p>&nbsp;</p>

  <p>V růžovém budu seděli,</p>

  <p>v zeleném budu viseti.“</p>

  <p>&nbsp;</p>

  <p>Jak se máteř dozvěděla,</p>

  <p>do Benešova běžela:</p>

  <p>&nbsp;</p>

  <p>„Kde je ta radná šatlava,</p>

  <p>co jali mého Václava?</p>

  <p>&nbsp;</p>

  <p>Co’s, Václavíčku, co’s dělal,</p>

  <p>že jsi tři lidi zmordoval?“</p>

  <p>&nbsp;</p>

  <p>„Já nekrad, já jen mordoval</p>

  <p>pro děvče, co jsem miloval.“</p>

  <p>&nbsp;</p>

  <p>A když už bylo na ráno,</p>

  <p>bylo biřicem voláno. 1)</p>

  <p>&nbsp;</p>

  <p>A když už bylo co na den,</p>

  <p>Václavíček byl vyveden.</p>

  <p>&nbsp;</p>

  <p>A když už byli na rynku,</p>

  <p>dala mu věnec z barvínku.</p>

  <p>&nbsp;</p>

  <p>A když už byli na mostě,</p>

  <p>dala mu prsten za dvě sté.</p>

  <p>&nbsp;</p>

  <p>A když už byli u vršku,</p>

  <p>Václav viděl šibeničku:</p>

  <p>&nbsp;</p>

  <p>„Kdybych byl věděl před lety,</p>

  <p>že na ní budu viseti,</p>

  <p>&nbsp;</p>

  <p>Byl bych ji dal zlatem pobit,</p>

  <p>českými groši ozdobit!“2)</p>

  <p>&nbsp;</p>

  <p>A když už byli na vršku:</p>

  <p>„Počkej, kate mistře! trošku,</p>

  <p>&nbsp;</p>

  <p>Ať já se ještě ohlídnu,</p>

  <p>pro které děvče na smrt jdu.</p>

  <p>&nbsp;</p>

  <p>Pro to děvče černooký,</p>

  <p>co má podepřené boky!</p>

  <p>&nbsp;</p>

  <p>Z Berounska, 91; Kol. I, 340; II, 395,</p>

  <p>1) bylo od práva voláno.</p>

  <p>2) Srov. Tambur, III. I. str. 58.</p>

  <h3 id="heading_id_47">23.</h3>

  <h3 id="heading_id_48">Matoušek a Majdalenka.</h3>

  <p>(Nápěv 763, 764.)</p>

  <p>Zabil jest Matoušek,</p>

  <p>zabil Majdalenku,</p>

  <p>že jí nesměl vzíti</p>

  <p>za svoji manželku.</p>

  <p>&nbsp;</p>

  <p>Často tam chodíval,</p>

  <p>do půl noci býval;</p>

  <p>mile s ní rozmlouval,</p>

  <p>lásku přisliboval.</p>

  <p>&nbsp;</p>

  <p>Když hodina byla:</p>

  <p>„Vstaň, Madlenko milá!</p>

  <p>vstaň a vyprovoď mne</p>

  <p>do šírého pole!“</p>

  <p>&nbsp;</p>

  <p>Majdalenka vstala,</p>

  <p>jej vyprovázela,</p>

  <p>běloučkým šátečkem</p>

  <p>oči utírala.</p>

  <p>&nbsp;</p>

  <p>Vyprovodila ho</p>

  <p>až k panskému dvoru:</p>

  <p>„Jdi už, můj Matoušku,</p>

  <p>s pánem Bohem doma!</p>

  <p>&nbsp;</p>

  <p>Neb já s tebou dále</p>

  <p>nemohu se bráti;</p>

  <p>lál by mně tatíček,</p>

  <p>lála by mně máti.“</p>

  <p>&nbsp;</p>

  <p>Loudil ji a loudily</p>

  <p>tam až na rozcestí;</p>

  <p>ach, nenadála se</p>

  <p>tu svého neštěstí!</p>

  <p>&nbsp;</p>

  <p>Tam jí na krk šloupil,</p>

  <p>ruce, nohy zlámal,</p>

  <p>jako ten ukrutník</p>

  <p>s ubohou nakládal.</p>

  <p>&nbsp;</p>

  <p>Ona ho prosila:</p>

  <p>„Ach pro rány Krista!</p>

  <p>jen mne, můj Matoušku,</p>

  <p>nezabí dočista!“</p>

  <p>&nbsp;</p>

  <p>Ona ho prosila:</p>

  <p>„Ach pro všecky Svaty!</p>

  <p>jen mne, můj Matoušku,</p>

  <p>nech vyzpovídati!“</p>

  <p>&nbsp;</p>

  <p>„O! jak já dám tobě</p>

  <p>té zpovědi dosti,</p>

  <p>až tobě polezou</p>

  <p>z hlavičky ven kosti!“</p>

  <p>&nbsp;</p>

  <p>Pak ji tam zahrabal</p>

  <p>pod zeleným hlohem,</p>

  <p>jen kousek fěrtoušku</p>

  <p>jí vykoukalo ven.</p>

  <p>&nbsp;</p>

  <p>A když domů přišel,</p>

  <p>otci tak povídal:</p>

  <p>„Už jsem mlynářovu</p>

  <p>Majdalenku nechal.“</p>

  <p>&nbsp;</p>

  <p>„Dobře´s tak, Matoušku,</p>

  <p>dobře´s tak udělal,</p>

  <p>že jsi mlynářovy</p>

  <p>Majdalenky nechal.</p>

  <p>&nbsp;</p>

  <p>Ty si můžeš vybrat</p>

  <p>podlé své libosti,</p>

  <p>která bude míti</p>

  <p>stříbra, zlata dosti.“</p>

  <p>&nbsp;</p>

  <p>„Ach! vy to, tatíčku,</p>

  <p>vy mně to pravíte:</p>

  <p>však o té žalosti</p>

  <p>v mém srdci nevíte!“</p>

  <p>&nbsp;</p>

  <p>Když do zámku přišel,</p>

  <p>pan správce se ho ptal:</p>

  <p>„Kde jsi mlynářovy</p>

  <p>Majdalenky nechal?“</p>

  <p>&nbsp;</p>

  <p>Majdalenka leží</p>

  <p>pod zeleným hlohem:</p>

  <p>a Matoušek stojí</p>

  <p>před širokým stolem! 1)</p>

  <p>&nbsp;</p>

  <p>Majdalenku nesou</p>

  <p>čtyry panny z trní,</p>

  <p>a Matouška vedou</p>

  <p>kati do vězení.</p>

  <p>&nbsp;</p>

  <p>Majdalenku nesou</p>

  <p>mládenci pod věnci,</p>

  <p>a Matouška vedou</p>

  <p>kati na šibenci.</p>

  <p>&nbsp;</p>

  <p>Tu rodičů prosil</p>

  <p>by mu odpustili,</p>

  <p>že tak skrze něho</p>

  <p>dcerušku ztratili.</p>

  <p>&nbsp;</p>

  <p>„My ti odpouštíme</p>

  <p>tvoji vinu všickni,</p>

  <p>jest-li ti odpustí</p>

  <p>právo Holomoucký.“</p>

  <p>&nbsp;</p>

  <p>„Tatíčku, matičko!</p>

  <p>toho já nežádám:</p>

  <p>pro vaši Madlenku</p>

  <p>milerád umírám.</p>

  <p>&nbsp;</p>

  <p>Co jsem já zasloužil,</p>

  <p>sám trest na se žádám,</p>

  <p>a tuto výpověd</p>

  <p>na sebe vydávám:</p>

  <p>&nbsp;</p>

  <p>Hlavu na špic dejte,</p>

  <p>kolem mne lámejte:</p>

  <p>co jsem jí udělal,</p>

  <p>tak mně udělejte!“</p>

  <p>&nbsp;</p>

  <p>Hlavu na špic dali,</p>

  <p>kolem ho lámali;</p>

  <p>jak sobě sám žádal,</p>

  <p>tak mu udělali.</p>

  <p>Z Hradecka a z Berounska. – Srov. Suš. 136. 1) T. j. na soudu před právem.</p>

  <h3 id="heading_id_49">24.</h3>

  <h3 id="heading_id_50">Dorna vražednice.</h3>

  <p>(Nápěv 750.)</p>

  <p>Vím já jeden pivovárek,</p>

  <p>vaříval tam Váša sládek.</p>

  <p>&nbsp;</p>

  <p>Dobré pivo vařívával,</p>

  <p>hezké holky milovával.</p>

  <p>&nbsp;</p>

  <p>Dorna byla nejhezčejší,</p>

  <p>všem mládencům nejmilejší.</p>

  <p>&nbsp;</p>

  <p>Věnce vila, nedovila,</p>

  <p>než dovila, syna měla.</p>

  <p>&nbsp;</p>

  <p>„Vášo sládku! co mám dělat?</p>

  <p>mám-li tomu smrt udělat?“</p>

  <p>&nbsp;</p>

  <p>„Dělej, Dorno, jak rozumíš,</p>

  <p>jenom ať se neprozradíš!“</p>

  <p>&nbsp;</p>

  <p>Vzala hedbávnou tkaničku,1)</p>

  <p>podvázala mu hlavičku.</p>

  <p>&nbsp;</p>

  <p>Pod jabloň jej zakopala,</p>

  <p>ručička mu vykoukala.</p>

  <p>&nbsp;</p>

  <p>Panské děvče ji vidělo,</p>

  <p>šlo nahoru, povědělo:</p>

  <p>&nbsp;</p>

  <p>„Panímámo! zlá novina:</p>

  <p>Dorna uškrtila syna.</p>

  <p>&nbsp;</p>

  <p>Vzala hedbávnou tkaničku,</p>

  <p>podvázala mu hlavičku.</p>

  <p>&nbsp;</p>

  <p>Do zahrádky zakopala,</p>

  <p>suchým listím přisypala!“</p>

  <p>&nbsp;</p>

  <p>„Jdi, mé dítě, jdi mi dolů,</p>

  <p>ať jde Dorna hned nahoru!</p>

  <p>&nbsp;</p>

  <p>Vítám té, má služebnice,</p>

  <p>svého syna vražednice!“</p>

  <p>&nbsp;</p>

  <p>„A já žádná vražednice,</p>

  <p>pánova jsem služebnice!“</p>

  <p>&nbsp;</p>

  <p>„Jdi, mé dítě, pro faráře,</p>

  <p>který pannám ruce váže,</p>

  <p>a jich více nerozváže.</p>

  <p>&nbsp;</p>

  <p>Jdi, mé dítě, pro purkmistra,</p>

  <p>který vozí panny z města!“</p>

  <p>&nbsp;</p>

  <p>Už Dorničku, už ji vezou,</p>

  <p>radní páni za ní jedou.</p>

  <p>&nbsp;</p>

  <p>Když přijeli k šibenici,</p>

  <p>dal se s Dornou kat do řeči:</p>

  <p>&nbsp;</p>

  <p>„Chceš, Dorničko, chceš má býti?</p>

  <p>chci si tebe vykoupiti:</p>

  <p>&nbsp;</p>

  <p>Žejdlík dukátů za tě dám,</p>

  <p>druhý k tomu ještě přidám!“</p>

  <p>&nbsp;</p>

  <p>„Když jsem nebyla sládkovou,</p>

  <p>nechci také být katovou! 2)</p>

  <p>&nbsp;</p>

  <p>Dělej, kate, co máš dělat,</p>

  <p>nedej mi tu dlouho čekat.</p>

  <p>&nbsp;</p>

  <p>Já jsem tu smrt zasloužila,</p>

  <p>tři syny jsem uškrtila:</p>

  <p>&nbsp;</p>

  <p>Ten jeden byl s panem králem,</p>

  <p>ten druhý byl s radním pánem,</p>

  <p>ten třetí byl s Vášou sládkem.“</p>

  <p>&nbsp;</p>

  <p>Kat se točí na botičce, 3)</p>

  <p>už hlavička na trávníce.</p>

  <p>&nbsp;</p>

  <p>Lámejte chvojku zelenou,</p>

  <p>přikrejte tu krev červenou,</p>

  <p>&nbsp;</p>

  <p>Aby vrány nekvákály,</p>

  <p>a mládenci neplakali.</p>

  <p>&nbsp;</p>

  <p>Jedna vrána zakvákala,</p>

  <p>sto mládenců rozplakala.</p>

  <p>Z Hradecka. –Srov. Krol. I, 167; Suš. 158.</p>

  <p>&nbsp;</p>

  <p>1) Dorna dolů hned běžela,</p>

  <p>zlatou šňůru z truhly vzala.</p>

  <p>&nbsp;</p>

  <p>Syna svého uškrtila,</p>

  <p>do zahrádky zakopala.</p>

  <p>&nbsp;</p>

  <p>2) S místem k tomuto podobným potkáváme se v jednom variantu písně polské: Matka vražednice (K. W. Wójcicki Tom. I. str. 92), jenž takto zní:</p>

  <p>„Oj, chceszžc ty, burmistrzówno, moja byé?</p>

  <p>móglbym ja cię od téj męki wyzwolié.“</p>

  <p>&nbsp;</p>

  <p>Oj! nie byla moja matka pánowa,</p>

  <p>i ja též nie mysle byé katowa:</p>

  <p>&nbsp;</p>

  <p>Ano i z jedné písně slovenské: Vmoriteljka (St. Vraz. razd. I. str. 136) táž myšlénka zaznívá:</p>

  <p>„Orša, řeš ti moja biti,</p>

  <p>ali češ glavó zgibiti?</p>

  <p>&nbsp;</p>

  <p>„Jaz čem raj glavó zgibiti,</p>

  <p>kak pa tvoja biti.“</p>

  <p>&nbsp;</p>

  <p>3) Tu kat celý rozzlobený</p>

  <p>stal ji hlavu bez prodlení.</p>

  <p>&nbsp;</p>

  <p>Sekejte trávu zelenou,</p>

  <p>přikrejte tu krev červenou atd.</p>

  <h3 id="heading_id_51">25.</h3>

  <h3 id="heading_id_52">Mužova vražednice.</h3>

  <p>(Úlomek.)</p>

  <p>Poslechněte lidé málo,</p>

  <p>co se v Domažlicích stalo:</p>

  <p>byla tam jedna paní,</p>

  <p>chodil myslivec za ní.</p>

  <p>&nbsp;</p>

  <p>Chodil za ní devět neděl,</p>

  <p>žádný o tom nic nevěděl;</p>

  <p>až jsou přišli myslivci,</p>

  <p>vyskoumali ty věci.</p>

  <p>&nbsp;</p>

  <p>„Pět set bych vám ráda dala,</p>

  <p>kdyby se mně vůle stala:</p>

  <p>byste mně zabil muže,</p>

  <p>neb už mne mrzí tuze.“ 1)</p>

  <p>Z Klatovska. – 1) Dále chybí.</p>

  <h3 id="heading_id_53">26.</h3>

  <h3 id="heading_id_54">Zpronevěřilý ovčák.</h3>

  <p>(Nápěv 493.)</p>

  <p>Pase ovčák ovce</p>

  <p>na zelené louce.</p>

  <p>&nbsp;</p>

  <p>Šel tam tudy řezník</p>

  <p>a s ním strakatý psík.</p>

  <p>&nbsp;</p>

  <p>„Zdař pán Bůh, ovčáče!</p>

  <p>zač dáš čtyry ovce?“</p>

  <p>&nbsp;</p>

  <p>„Čtyry za dva zlaty,</p>

  <p>jsou peníze taky.“</p>

  <p>&nbsp;</p>

  <p>Peníze vzal, prohrál,</p>

  <p>ovečky domů hnal.</p>

  <p>&nbsp;</p>

  <p>Ovčák žene domů,</p>

  <p>pán jde proti němu:</p>

  <p>&nbsp;</p>

  <p>„Zdař pán Bůh, ovčáče!</p>

  <p>Kam´s dal čtyry ovce?“</p>

  <p>&nbsp;</p>

  <p>„Přišli čtyři vlci,</p>

  <p>každý vzal po ovci.“</p>

  <p>&nbsp;</p>

  <p>„Máš hůl, měl’s je hnáti;</p>

  <p>máš psa, měl´s ho štváti.“</p>

  <p>&nbsp;</p>

  <p>Nedaleko Lysy</p>

  <p>ovčáček tam visí.</p>

  <p>Z Boleslavska. – Srov. Suš. 132.</p>

  <h3 id="heading_id_55">27.</h3>

  <h3 id="heading_id_56">Utonulá.</h3>

  <p>(Nápěv 55.)</p>

  <p>Bude vojna, bude,</p>

  <p>kdo tam na ni pojde?</p>

  <p>která má milého</p>

  <p>k sobě upřímného,</p>

  <p>ta naříkat bude.</p>

  <p>&nbsp;</p>

  <p>„A já mám milého</p>

  <p>k sobě upřímného:</p>

  <p>kdyby mně císař pán</p>

  <p>koníčka daroval,</p>

  <p>sedla bych na něho.“</p>

  <p>&nbsp;</p>

  <p>„Co bys tam, má milá,</p>

  <p>co bys tam dělala?“ –</p>

  <p>„Prala bych košile,</p>

  <p>abys chodil bíle,</p>

  <p>to bych tam dělala.“</p>

  <p>&nbsp;</p>

  <p>„Kde bys je, má milá,</p>

  <p>kde bys je máchala?“ –</p>

  <p>„V Dunaji je kámen,</p>

  <p>tam bych stála na něm,</p>

  <p>tam bych je máchala.“</p>

  <p>&nbsp;</p>

  <p>„Kde bys je, má milá,</p>

  <p>kde bys je sušila?“ –</p>

  <p>„Na královském dvoře,</p>

  <p>na hedbávné šňůře,</p>

  <p>tam bych je sušila.“</p>

  <p>&nbsp;</p>

  <p>„Kde bys je, má milá,</p>

  <p>kde bys je skládala?“ –</p>

  <p>„Na vraném koníčku,</p>

  <p>můj zlatý holečku,</p>

  <p>tam bych je skládala.“</p>

  <p>&nbsp;</p>

  <p>„Vrať se, milá, domfi,</p>

  <p>poruč pánu Bohu:</p>

  <p>až sedum let mine,</p>

  <p>ta vojna pomine,</p>

  <p>potom si tě vemu.“</p>

  <p>&nbsp;</p>

  <p>„Sedum let dochází,</p>

  <p>milý nepřichází:</p>

  <p>ach Bože, Bože můj!</p>

  <p>on mi tam zahynul,</p>

  <p>má radost přechází.“</p>

  <p>&nbsp;</p>

  <p>U Dunaje stála,</p>

  <p>Dunaje se ptala:</p>

  <p>„Jsi-li tak hluboký,</p>

  <p>jako jsi široký?“</p>

  <p>Dunaje se ptala.</p>

  <p>&nbsp;</p>

  <p>Do vody skočila,</p>

  <p>hned se potopila:</p>

  <p>„Ach Bože, Bože můj!</p>

  <p>nade mnou se smiluj,</p>

  <p>co jsem učinila!“</p>

  <p>&nbsp;</p>

  <p>Její bílé nohy</p>

  <p>po písku šlapají;</p>

  <p>její bílé ruce,</p>

  <p>její bílé ruce</p>

  <p>břehu se chytají.</p>

  <p>&nbsp;</p>

  <p>Její černé vlasy</p>

  <p>Po vodě plávají;</p>

  <p>její modré oči,</p>

  <p>její modré oči</p>

  <p>k nebi se zdvihají.</p>

  <p>&nbsp;</p>

  <p>Sedum let minulo,</p>

  <p>milý z vojny jede:</p>

  <p>což jeho vraný kůň,</p>

  <p>což jeho vraný kůň</p>

  <p>pod ním tak těžce jde?</p>

  <p>&nbsp;</p>

  <p>„Což pak, můj koníčku,</p>

  <p>což mi tak těžce jdeš?</p>

  <p>zdali mne mladého</p>

  <p>jinocha švárného</p>

  <p>unesti nemůžeš?“</p>

  <p>&nbsp;</p>

  <p>„Netíží tvé tělo,</p>

  <p>tíží mě tvá milá:</p>

  <p>která se pro tebe,</p>

  <p>která se pro tebe</p>

  <p>včera utopila.“</p>

  <p>&nbsp;</p>

  <p>Milý se otočil,</p>

  <p>s koně dolů skočil,</p>

  <p>a svůj ostrý palaš,</p>

  <p>a svůj ostrý palaš</p>

  <p>v srdci si omočil.</p>

  <p>&nbsp;</p>

  <p>Nenašli se spolu</p>

  <p>na tom marném světě:</p>

  <p>nynčko jim na hrobě,</p>

  <p>nynčko jim na hrobě</p>

  <p>rozmarína květe.</p>

  <p>Z Čáslavska, z Hradecka a j. – Srov. Čel. III, 18; Suš. 86; Lip. I, 77.</p>

  <h3 id="heading_id_57">28.</h3>

  <h3 id="heading_id_58">Utopená.</h3>

  <p>(Nápěv 360.)</p>

  <p>Pod okýnkem stával, 1)</p>

  <p>na housličky hrával,</p>

  <p>na svou nejmilejší</p>

  <p>smutně povolával.</p>

  <p>&nbsp;</p>

  <p>„Spíš-li nebo nespíš,</p>

  <p>nebo mne neslyšíš?</p>

  <p>nebo mně, má milá,</p>

  <p>otevřití nesmíš?“</p>

  <p>&nbsp;</p>

  <p>„Nespím já, ach nespím,</p>

  <p>dobře tebe slyším:</p>

  <p>jen že ti, můj milý,</p>

  <p>otevřití nesmím.</p>

  <p>&nbsp;</p>

  <p>Naše máma leží</p>

  <p>zrovna vedle dveří,</p>

  <p>ona by slyšela,</p>

  <p>když bych otvírala.“</p>

  <p>&nbsp;</p>

  <p>Máma ráno vstala,</p>

  <p>dcerušky se ptala:</p>

  <p>„Dcero moje milá!</p>

  <p>s kým’s to rozmlouvala?“</p>

  <p>&nbsp;</p>

  <p>„S kým bych, mámo, jinším,</p>

  <p>než s mým nejmilejším:</p>

  <p>on k nám v noci chodí</p>

  <p>a mě ze sna budí.“</p>

  <p>&nbsp;</p>

  <p>„Jest-li pravda není,</p>

  <p>stroj se k utopení,</p>

  <p>stroj se k utopení,</p>

  <p>chlapec k oběšeni.“</p>

  <p>&nbsp;</p>

  <p>Dcera to slyšela,</p>

  <p>k Dunaji béžela;</p>

  <p>jak k Dunaji přišla,</p>

  <p>do něho skočila.</p>

  <p>&nbsp;</p>

  <p>„Bože na výsosti,</p>

  <p>vem mě do radosti!</p>

  <p>už mé bílé ruce</p>

  <p>břehu se chytají.</p>

  <p>&nbsp;</p>

  <p>Už mé bílé nohy 2)</p>

  <p>písku dosahají;</p>

  <p>už mé černé vlásky</p>

  <p>po vodě plývají.</p>

  <p>&nbsp;</p>

  <p>Už mé černé oči</p>

  <p>po horách se točí,</p>

  <p>po horách, po lesích,</p>

  <p>po mém nejmilejším!“</p>

  <p>Z Klatovska. – Srov. Suš. 89.</p>

  <p>&nbsp;</p>

  <p>1) Přišel pod okýnko:</p>

  <p>„Spíš-li, má panenko!</p>

  <p>spíš-li, čili nespíš,</p>

  <p>nebo mne neslyšíš?“</p>

  <p>&nbsp;</p>

  <p>2) Už mé milé vlásky</p>

  <p>plujou pres oblásky;</p>

  <p>už mé modré oči</p>

  <p>po horách se točí.</p>

  <h3 id="heading_id_59">29.</h3>

  <h3 id="heading_id_60">Nešťastný milý.</h3>

  <p>(Nápěv 15, 16.)</p>

  <p>Ach, zdál je mi se v noci sen,</p>

  <p>že můj milý mi přijel sem:</p>

  <p>já procitnu – tu nic není,</p>

  <p>jenom mně srdce mé bolí.</p>

  <p>&nbsp;</p>

  <p>Bych měla posla tajného,</p>

  <p>poslala bych pro milého:</p>

  <p>běž, můj poslíčku, jako pták,</p>

  <p>pozdrav milého nastokrát.</p>

  <p>&nbsp;</p>

  <p>Poslíček se k hradu blíží,</p>

  <p>můj milý z hradu vyhlíží:</p>

  <p>„Vrať se, poslíčku, zas domů,</p>

  <p>že dnes přijití nemohu.</p>

  <p>&nbsp;</p>

  <p>Zahynul z bílé růže květ,</p>

  <p>jenž mi byl dražší nežli svět;</p>

  <p>koho jsem v srdci nosila,</p>

  <p>toho jsem smutná ztratila!</p>

  <p>&nbsp;</p>

  <p>Že přijdu ráno, raníčko,</p>

  <p>dříve než vyjde sluníčko.“</p>

  <p>Sluníčko s hory vychází,</p>

  <p>můj milý mi nepřichází.</p>

  <p>&nbsp;</p>

  <p>Můj milý jede po mostě,</p>

  <p>pod ním koníček za dvě stě;</p>

  <p>koníček si poskakuje,</p>

  <p>mé srdéčko se raduje.</p>

  <p>&nbsp;</p>

  <p>Koníček zlámal nožičku,</p>

  <p>můj milý srazil hlavičku.</p>

  <p>Kde mám pomoci hledati?</p>

  <p>kam pro lékaře poslali?</p>

  <p>&nbsp;</p>

  <p>„Lékaře ty mně nejednej,</p>

  <p>raděj mi hranu zvonit dej.“</p>

  <p>Zvoňte hrany na vše strany,</p>

  <p>umřelo mně potěšení.</p>

  <p>Z Hradecka. – Srov. Čel. II, 36; Krol. I. 597; Suš. 187; Luž. 101.</p>

  <h3 id="heading_id_61">30.</h3>

  <h3 id="heading_id_62">Porada.</h3>

  <p>(Nápěv 137, 138.)</p>

  <p>Chodila matička,</p>

  <p>po břehu chodila;</p>

  <p>švárného synáčka</p>

  <p>na ruce nosila.</p>

  <p>&nbsp;</p>

  <p>„Ach synu, synáčku,</p>

  <p>co ti mám udělat?</p>

  <p>mám-li tě utopit,</p>

  <p>nebo tě vychovat?“</p>

  <p>&nbsp;</p>

  <p>„Má milá maličko,</p>

  <p>toho nedělejte;</p>

  <p>radš mě vychovejte,</p>

  <p>na vojnu mě dejte.</p>

  <p>&nbsp;</p>

  <p>Přijde vám pochvala</p>

  <p>od krále našeho,</p>

  <p>že jste vychovala</p>

  <p>vojáka švárného.</p>

  <p>&nbsp;</p>

  <p>Přijde vám pochvala</p>

  <p>od císaře pána,</p>

  <p>že jste vychovala</p>

  <p>švárného hulána.“</p>

  <p>Z Čáslavska. – Srov. Čel. III, 13; Suš. 580 Kol. I, 362.</p>

  <h3 id="heading_id_63">31.</h3>

  <h3 id="heading_id_64">Vzkázání.</h3>

  <p>(Nápěv 306.)</p>

  <p>Když se milý na vojnu bral, 1)</p>

  <p>své panence přikazoval,</p>

  <p>aby se mu nevdávala,</p>

  <p>sedům let na něj čekala:</p>

  <p>&nbsp;</p>

  <p>„Má panenko! nevdávej se,</p>

  <p>za sedům let přijdu zase;</p>

  <p>za sedům let přijdu domů,</p>

  <p>zlatý prsten nosit budu.“</p>

  <p>&nbsp;</p>

  <p>A když bylo v sedmém roce,</p>

  <p>žala trávu při potoce;</p>

  <p>když nažala, navázala,</p>

  <p>po poli se ohledala.</p>

  <p>&nbsp;</p>

  <p>Neviděla tam žádného,</p>

  <p>jen vojáčka samotného;</p>

  <p>ptala se ho: „Můj panáčku!</p>

  <p>víte-li o mém miláčku?“</p>

  <p>&nbsp;</p>

  <p>„Tvůj milý se tam oženil,</p>

  <p>já sám na jeho svatbě byl.</p>

  <p>Co mu vzkážeš, holubičko,</p>

  <p>bílá, červená růžičko?“</p>

  <p>&nbsp;</p>

  <p>„Vzkazuju mu tolik toho:</p>

  <p>aby do něj udeřilo!“</p>

  <p>Otočil se a zasmál se,</p>

  <p>zlatý prsten zatřpytil se.</p>

  <p>&nbsp;</p>

  <p>„To je prsten s mého prstu,</p>

  <p>co jsem dala mu na cestu!“ –</p>

  <p>„Co mu vzkážeš, ještě více,</p>

  <p>ty modrooká dívčice?“</p>

  <p>&nbsp;</p>

  <p>„Vzkazuju mu tolik zdraví,</p>

  <p>co je na té louce trávy;</p>

  <p>vzkazuju mu tolik štěstí,</p>

  <p>co je kapek v hustém dešti!“</p>

  <p>&nbsp;</p>

  <p>Kostelíček v černém lese:</p>

  <p>„Pojď, má milá, oddáme se;</p>

  <p>pan farář nám ruce sváže,</p>

  <p>žádný nás už nerozváže.“ 2)</p>

  <p>Z Hradecka. – Srov. Suš. 113; Kol. n, 382: H. Luž. 72; D. Luž. 27; Kor. 1, 51; Vraz I, 60; Kretschmer I, 62; Büsching 193; Wunderhorn I, 61; Meinert 243.</p>

  <p>&nbsp;</p>

  <p>1) Můj milý na vojnu jede,</p>

  <p>a co on mně přikazuje?</p>

  <p>abych já se nevdávala,</p>

  <p>sedum let na něj čekala atd.</p>

  <p>&nbsp;</p>

  <p>2) Na konci dodávají:</p>

  <p>Skládal voják tu písničku,</p>

  <p>dal ji milé za hubičku;</p>

  <p>ta písnička velmi hezká,</p>

  <p>stojí nejmíň za dvá česká.</p>

  <h3 id="heading_id_65">32.</h3>

  <h3 id="heading_id_66">Věrná plečka.</h3>

  <p>(Nápěv 266.)</p>

  <p>Když matička</p>

  <p>sama doma byla,</p>

  <p>kumpanie</p>

  <p>husarů přijela – tam.</p>

  <p>&nbsp;</p>

  <p>„Panímámo,</p>

  <p>hezkou dceru máte,</p>

  <p>škoda že jí</p>

  <p>doma nemíváte – tam.“</p>

  <p>&nbsp;</p>

  <p>„Moje dcera</p>

  <p>ta je v šírém poli,</p>

  <p>ona pleje</p>

  <p>pšeničku z koukolí – tam.“</p>

  <p>&nbsp;</p>

  <p>A když záhon</p>

  <p>pšeničky vyplela,</p>

  <p>tu škadronu</p>

  <p>husarů viděla – tam.</p>

  <p>&nbsp;</p>

  <p>„Pěkně vítám,</p>

  <p>páni husarové!</p>

  <p>viděli jste</p>

  <p>potěšení moje – tam?“</p>

  <p>&nbsp;</p>

  <p>„Viděli jsme,</p>

  <p>ale neživého:</p>

  <p>spad s koníčka,</p>

  <p>hlava vedle něho – tam.</p>

  <p>&nbsp;</p>

  <p>Pojeď s námi,</p>

  <p>a nech toho plení, 1)</p>

  <p>vybereš si</p>

  <p>jiné potěšení – tam.“</p>

  <p>&nbsp;</p>

  <p>„Nežli bych já</p>

  <p>za busarku byla,</p>

  <p>radši bych hned</p>

  <p>do vody skočila – tam.</p>

  <p>&nbsp;</p>

  <p>Do té vody,</p>

  <p>do té prohlubničky,</p>

  <p>kde můj milý</p>

  <p>napájel koníčky – tam.</p>

  <p>&nbsp;</p>

  <p>Do té vody,</p>

  <p>kde se kolem točí:</p>

  <p>ach, přeškoda</p>

  <p>jeho černých očí – tam!“</p>

  <p>Z Klatovska. – Srov. Čel. I, 58; Krolm. I, 540; Suš. 589; Kol. I, 389; Žeg. P. 149; Vójc. I, 103.</p>

  <p>1) Nech, panenko,</p>

  <p>nech trhání trávy:</p>

  <p>vem kabátek,</p>

  <p>pomašíruj s námi – tam.</p>

  <h3 id="heading_id_67">33.</h3>

  <h3 id="heading_id_68">Pastevnice.</h3>

  <p>(Nápěv 502, 503.)</p>

  <p>Pásla husy nade dvorem,</p>

  <p>sama seděla</p>

  <p>pod javorem.</p>

  <p>&nbsp;</p>

  <p>Vila věnec olivový,</p>

  <p>a jetelíčkem</p>

  <p>a koukolíčkem</p>

  <p>proplítaný.</p>

  <p>&nbsp;</p>

  <p>Jel tam tudy její milý:</p>

  <p>„Dej mi ten věnec</p>

  <p>olivový.“</p>

  <p>&nbsp;</p>

  <p>„Já ti věnec nesmím dáti,</p>

  <p>kárala by mě</p>

  <p>moje máti.“</p>

  <p>&nbsp;</p>

  <p>„Bojíš-li se pokárání,</p>

  <p>pojď, pojed přes ty</p>

  <p>hory s námi.“</p>

  <p>&nbsp;</p>

  <p>„Já bych s vámi ráda jela,</p>

  <p>komu bych husy</p>

  <p>zanechala?“</p>

  <p>&nbsp;</p>

  <p>„Pusť husičky po vodičce,</p>

  <p>nech ať poplynou</p>

  <p>k tvé matičce.</p>

  <p>&nbsp;</p>

  <p>Pust husičky po potůčku,</p>

  <p>sami pojedem</p>

  <p>po lehoučku.“</p>

  <p>&nbsp;</p>

  <p>Stará husa zakejhala,</p>

  <p>stará matička</p>

  <p>zaplakala.</p>

  <p>&nbsp;</p>

  <p>„Hejhej, huso, kejhej více,</p>

  <p>nedokejháš se</p>

  <p>pastevnice!“</p>

  <p>Z Berounska. – Srov. Suš. 133.</p>

  <h3 id="heading_id_69">34.</h3>

  <h3 id="heading_id_70">Děvče u potoka.</h3>

  <p>(Nápěv 503.)</p>

  <p>Teče voda</p>

  <p>z lesa dolem:</p>

  <p>má milá seděla</p>

  <p>pod javorem.</p>

  <p>&nbsp;</p>

  <p>Přišel je k ní</p>

  <p>mládeneček:</p>

  <p>„Dej mi, panenko,</p>

  <p>ten věneček!“</p>

  <p>&nbsp;</p>

  <p>„Já ti věnec</p>

  <p>nesmím dáti:</p>

  <p>hněvala by se</p>

  <p>moje máti.“</p>

  <p>&nbsp;</p>

  <p>Koukal na ni</p>

  <p>přes jedličku:</p>

  <p>jedličku přeskočil,</p>

  <p>pěkně se zatočil,</p>

  <p>dal hubičku.</p>

  <p>Z Budějovicka.</p>

  <h3 id="heading_id_71">35.</h3>

  <h3 id="heading_id_72">Sňatek v lese.</h3>

  <p>(Nápěv 546.)</p>

  <p>Ráno vstala, posnídala,</p>

  <p>po snídaní husy hnala.</p>

  <p>&nbsp;</p>

  <p>Hnala, hnala na trávníček,</p>

  <p>na zelený jetelíček.</p>

  <p>&nbsp;</p>

  <p>Na vršíčku sobě sedla,</p>

  <p>ze slziček věnec vila.</p>

  <p>&nbsp;</p>

  <p>Než ten věneček dovila,</p>

  <p>třikrát padla a omdlela.</p>

  <p>&nbsp;</p>

  <p>„Zamčené jest moje srdce,</p>

  <p>sám pán Bůh ví, kdo má klíče.</p>

  <p>&nbsp;</p>

  <p>Ach, vím dobře, kdo klíče má,</p>

  <p>komu jsem je sama dala!“</p>

  <p>&nbsp;</p>

  <p>Teče voda od hor dolu:</p>

  <p>„Pojď“, má milá, půjdem spolu.“</p>

  <p>&nbsp;</p>

  <p>„Jaké jest to,putování,</p>

  <p>když jsme spolu neoddáni?“</p>

  <p>&nbsp;</p>

  <p>„Stoji kostel v černém lese,</p>

  <p>pojď, má milá, oddáme se!“</p>

  <p>&nbsp;</p>

  <p>„Jaké jest to oddávání,</p>

  <p>když rodiče tomu brání!“</p>

  <p>&nbsp;</p>

  <p>„Tam v kostele páter káže,</p>

  <p>ten nám štolou ruce sváže.</p>

  <p>&nbsp;</p>

  <p>Sváže, sváže – nerozváže,</p>

  <p>až sám pán Bůh s nebe zkáže.“</p>

  <p>Z Berounska. – Srov. Suš. 356.</p>

  <h3 id="heading_id_73">36.</h3>

  <h3 id="heading_id_74">Děvče s pávem.</h3>

  <p>(Nápěv 507.)</p>

  <p>Pásla panenka páva</p>

  <p>mezi horami sama;</p>

  <p>jeli tam tudy páni:</p>

  <p>„Pojeď, panenko, s námi.“</p>

  <p>&nbsp;</p>

  <p>„Kdybych já s vámi jela,</p>

  <p>kam pak bych páva děla?“ –</p>

  <p>„Pusť páva po potoce,</p>

  <p>a pojď jen s námi předce.“</p>

  <p>&nbsp;</p>

  <p>„Já nejsem chůzi zvyklá,</p>

  <p>špalíček se mi viklá;</p>

  <p>zůstanu radši doma,</p>

  <p>stala by se mi škoda.</p>

  <p>&nbsp;</p>

  <p>Jeďte si, milí páni,</p>

  <p>já nepojedu s vámi:</p>

  <p>jeďte si s pánem Bohem,</p>

  <p>já půjdu za svým pávem.“</p>

  <p>Z Berounska. – Tanec „Menuet“. Srov. Čel. I, 52; Suš. 801; Kol. I, 322.</p>

  <p>&nbsp;</p>

  <p>(Nápěv 586.)</p>

  <p>Pásla panenka páva</p>

  <p>mezi horama sama,</p>

  <p>pásla husičky</p>

  <p>vedlé vodičky,</p>

  <p>čekala na hulána.</p>

  <p>&nbsp;</p>

  <p>Kam pak, můj milý, jedeš?</p>

  <p>což mne s sebou nevemeš?</p>

  <p>„Jedu do pole,</p>

  <p>panenko moje:</p>

  <p>ty se mnou jet nemůžeš.“</p>

  <p>Z Prachenska.</p>

  <h3 id="heading_id_75">37.</h3>

  <h3 id="heading_id_76">Děvče a huláni.</h3>

  <p>(Nápěv 766.)</p>

  <p>Z horama, za lesama</p>

  <p>tancovala má panenka</p>

  <p>s děvčatama.</p>

  <p>&nbsp;</p>

  <p>Jeli tudy dvá huláni:</p>

  <p>„Pojeď, holka, hezká holka,</p>

  <p>pojeď s námi.“</p>

  <p>&nbsp;</p>

  <p>„Nežli bych já s vámi jela,</p>

  <p>raděj bych se v té Berounce</p>

  <p>utopila!“</p>

  <p>Z Berounska.</p>

  <h3 id="heading_id_77">38.</h3>

  <h3 id="heading_id_78">Stálá láska.</h3>

  <p>(Nápěv 582.)</p>

  <p>Sviť, měsíčku jasný,</p>

  <p>nezacházej ještě:</p>

  <p>že je můj holeček</p>

  <p>na daleké cestě.</p>

  <p>&nbsp;</p>

  <p>Na daleké cestě,</p>

  <p>mezi rovinama:</p>

  <p>to sám pán Bůh soudí,</p>

  <p>co je mezi náma.</p>

  <p>&nbsp;</p>

  <p>Mezi náma dvěma</p>

  <p>láska nejstálejší;</p>

  <p>ta nám bude trvat</p>

  <p>do smrti nejdelší.</p>

  <p>&nbsp;</p>

  <p>Do smrti nejdelší</p>

  <p>láska bude trvat:</p>

  <p>až budou skřivánci</p>

  <p>o vánocích zpívat.</p>

  <p>&nbsp;</p>

  <p>Skřivánci zpívali,</p>

  <p>můj milý nepřišel:</p>

  <p>snad se na mne hněvá?</p>

  <p>snad na mne zapomněl?</p>

  <p>&nbsp;</p>

  <p>U svatého Jana</p>

  <p>je černý lesíček,</p>

  <p>že tam odpočívá</p>

  <p>její milovníček.</p>

  <p>&nbsp;</p>

  <p>Kdyby to vědělo</p>

  <p>jeho potěšení,</p>

  <p>ono by tam za něj</p>

  <p>dalo na modlení!</p>

  <p>Z Táborska.</p>

  <h3 id="heading_id_79">39.</h3>

  <h3 id="heading_id_80">Zkrvavený milý.</h3>

  <p>(Nápěv 681.)</p>

  <p>Na vršíčku kaplička,</p>

  <p>bílila ji Ančička;</p>

  <p>když ji obílila,</p>

  <p>kolem se dívala,</p>

  <p>uhlídá-li Jeníčka.</p>

  <p>&nbsp;</p>

  <p>„Nikde ho tu nevidím,</p>

  <p>ani ho tu neslyším;</p>

  <p>s kým pak já se nyní,</p>

  <p>můj Božíčku milý!</p>

  <p>s kým pak já se potěším!“</p>

  <p>&nbsp;</p>

  <p>Na dolině rybníček,</p>

  <p>napájí v něm Jeníček</p>

  <p>čtyry koně vraný,</p>

  <p>pěkně učesaný,</p>

  <p>je zkrvavený všecek.</p>

  <p>&nbsp;</p>

  <p>To není krev z koníčka,</p>

  <p>to je z mého Jeníčka,</p>

  <p>že ho posekala,</p>

  <p>že ho posekala</p>

  <p>ta vojenská šavlička.</p>

  <p>Z Berounska.</p>

  <h3 id="heading_id_81">40.</h3>

  <h3 id="heading_id_82">Zabitý kovář.</h3>

  <p>(Nápěv 435.)</p>

  <p>Na té naší kopanince</p>

  <p>leží voják v rozmarínce,</p>

  <p>leží voják zabitý,</p>

  <p>rozmarínkou přikrytý.</p>

  <p>&nbsp;</p>

  <p>Přišla k němu jeho milá, 1)</p>

  <p>šátečkem krev utírala,</p>

  <p>dala jemu hubičku,</p>

  <p>přitiskla ho k srdíčku.</p>

  <p>&nbsp;</p>

  <p>Kdo nám bude koně kovat,</p>

  <p>až my budem mašíroval?</p>

  <p>kováře nám zabili,</p>

  <p>rozmarínkou přikryli.</p>

  <p>&nbsp;</p>

  <p>Do půlnoci koně kovat,</p>

  <p>od půlnoci mašírovat;</p>

  <p>podkovičky klapaly,</p>

  <p>modré oči plakaly.</p>

  <p>&nbsp;</p>

  <p>„Zvoňte zvony na vše strany,</p>

  <p>můj milý je pochovaný;</p>

  <p>zahynul mně z růže květ,</p>

  <p>pro který mne těšil svět!“</p>

  <p>&nbsp;</p>

  <p>Zvoní koně podkovami,</p>

  <p>a vojáci šavličkami;</p>

  <p>hraje hudba veselá,</p>

  <p>a jí srdce usedá.</p>

  <p>Z Bydžovska. – Srov. Suš. 151, 183; Kol. I, 144.</p>

  <p>1) Kdo ho bude vybojovat,</p>

  <p>rány jeho zavazovat?</p>

  <p>kdož-li jiný než milá,</p>

  <p>co ho v srdci nosila.</p>

  <h3 id="heading_id_83">41.</h3>

  <h3 id="heading_id_84">Bitka o milou.</h3>

  <p>(Nápěv 444.)</p>

  <p>Pod báječkem na kopečku</p>

  <p>bijou se tam o děvečku:</p>

  <p>o kterou? o kterou?</p>

  <p>o tu, co má šněrovačku</p>

  <p>červenou.</p>

  <p>&nbsp;</p>

  <p>Tak dlouho se potýkali,</p>

  <p>až jednoho tam nechali;</p>

  <p>jejího milého,</p>

  <p>už se leje krev potokem</p>

  <p>od něho.</p>

  <p>&nbsp;</p>

  <p>Kdo nevěří, ať tam běží,</p>

  <p>však tam ještě šavle leží,</p>

  <p>šavlička krvavá</p>

  <p>&nbsp;omejvá ji jeho milá</p>

  <p>slzama.</p>

  <p>Z Hradecka. – Srov. Suš. 180.</p>

  <p>&nbsp;</p>

  <p>(Nápěv 444.)</p>

  <p>Na vršečku, na kopečku</p>

  <p>sekají se pro děvečku,</p>

  <p>pro kterou? pro kterou?</p>

  <p>pro mou ze všech nejmilejši</p>

  <p>upřímnou.</p>

  <p>&nbsp;</p>

  <p>Když jste vy mě posekali,</p>

  <p>dejte vy mě k doktorovi,</p>

  <p>k doktoru hodnému:</p>

  <p>ten mně bude rány hojit</p>

  <p>samému.</p>

  <p>Z Klatovska.</p>

  <h3 id="heading_id_85">42.</h3>

  <h3 id="heading_id_86">Nešťastní milí.</h3>

  <p>(Nápěv 756.)</p>

  <p>V zeleném háječku</p>

  <p>milovali se dva;</p>

  <p>padlo na ně dřevo,</p>

  <p>zabilo je oba.</p>

  <p>&nbsp;</p>

  <p>Dobře udělalo,</p>

  <p>že oba zabilo:</p>

  <p>nebude naříkat</p>

  <p>jeden pro druhého.</p>

  <p>&nbsp;</p>

  <p>V zeleném háječku</p>

  <p>hrob tam vykopali,</p>

  <p>pannu a mládence</p>

  <p>spolu pochovali.</p>

  <p>&nbsp;</p>

  <p>Dobře udělali,</p>

  <p>že je pochovali:</p>

  <p>panny a mládenci</p>

  <p>by jich litovali.</p>

  <p>Z Hradecka. – Srov. Čel. I, 217; Suš.</p>

  <h3 id="heading_id_87">43.</h3>

  <h3 id="heading_id_88">Nepozor.</h3>

  <p>(Nápěv 561.)</p>

  <p>„Jeníčku můj milý!</p>

  <p>jste všecken opilý.</p>

  <p>&nbsp;</p>

  <p>Zůstaňte tu u nás,</p>

  <p>já dám pozor na vás.“</p>

  <p>&nbsp;</p>

  <p>Andulka usnula</p>

  <p>pozoru nedala.</p>

  <p>&nbsp;</p>

  <p>On šel domů přece,</p>

  <p>utopil se v řece.</p>

  <p>&nbsp;</p>

  <p>Zůstalo znamení,</p>

  <p>klobouk na sroubení.</p>

  <p>&nbsp;</p>

  <p>Andulka jej vzala,</p>

  <p>šla domů, plakala.</p>

  <p>Z Táborska.</p>

  <h3 id="heading_id_89">44.</h3>

  <h3 id="heading_id_90">Úraz.</h3>

  <p>(Nápěv 52.)</p>

  <p>Co, sedláci, co děláte?</p>

  <p>pole máte, nevoráte.</p>

  <p>&nbsp;</p>

  <p>Měl jsem jednu voraninu,</p>

  <p>sil jsem na ní rozmarínu.</p>

  <p>&nbsp;</p>

  <p>Rozmarínka mně nevzešla,</p>

  <p>má panenka mně odešla.</p>

  <p>&nbsp;</p>

  <p>Odešla mně do maštale</p>

  <p>mezi čtyry koně vrané.</p>

  <p>&nbsp;</p>

  <p>Koníčky se zutrhaly,</p>

  <p>mou panenku pošlapaly.</p>

  <p>&nbsp;</p>

  <p>Pošlapaly jsou ji tuze,</p>

  <p>už jí žádný nepomůže.</p>

  <p>&nbsp;</p>

  <p>Pošlapaly jsou ji na znak,</p>

  <p>až jí bylo podkovy znát.</p>

  <p>&nbsp;</p>

  <p>Pošlapaly jsou jí nohy,</p>

  <p>už ji nesou do komory.</p>

  <p>&nbsp;</p>

  <p>Pošlapaly jsou jí ruce,</p>

  <p>už ji nesou do světnice.</p>

  <p>&nbsp;</p>

  <p>Pošlapaly jsou jí hlavu,</p>

  <p>už jí kopá hrobař jámu.</p>

  <p>Z Prachenska. – Srov. Čel. III, 74.</p>

  <h3 id="heading_id_91">45.</h3>

  <h3 id="heading_id_92">Pokuta.</h3>

  <p>(Nápěv 68.)</p>

  <p>Jedou formani od Vídně,</p>

  <p>vezou Venclíčka v košině.</p>

  <p>&nbsp;</p>

  <p>Ach co’s udělal, Venclíčku!</p>

  <p>že máš po straně šavličku?</p>

  <p>&nbsp;</p>

  <p>„Neudělal jsem nic zlého,</p>

  <p>jenom jsem zabil jednoho.</p>

  <p>&nbsp;</p>

  <p>Zabil jsem, zabil jelena,</p>

  <p>nynčko mne vezou do Brna.</p>

  <p>&nbsp;</p>

  <p>Nebyl to jelen, byla laň,</p>

  <p>nynčko mne vezou, nevím kam.“</p>

  <p>Z Prachenska.</p>

  <h3 id="heading_id_93">46.</h3>

  <h3 id="heading_id_94">Nemocná paní.</h3>

  <p>(Nápěv 427.)</p>

  <p>Naše paní nemocná,</p>

  <p>ona rána nedočká.</p>

  <p>&nbsp;</p>

  <p>Chtělo se ji vína pít,</p>

  <p>neměl jí kdo pro ně jít.</p>

  <p>&nbsp;</p>

  <p>Pána svého poslala atd.</p>

  <p>- - - - -&nbsp;</p>

  <p>Z Berounska.</p>

  <h3 id="heading_id_95">47.</h3>

  <h3 id="heading_id_96">Truchlivý konec lásky.</h3>

  <p>(Nápěv 110.)</p>

  <p>Dvanácte panen usnulo</p>

  <p>pro lásku svého milého:</p>

  <p>jen jedna nespala,</p>

  <p>milého čekala.</p>

  <p>&nbsp;</p>

  <p>Dočkali se ho nemohla,</p>

  <p>šla, muziku štelovala:</p>

  <p>„Muzikanti hrajte,</p>

  <p>hrajte mně vesele!</p>

  <p>&nbsp;</p>

  <p>Až já počnu libě spáti,</p>

  <p>hrajte vy mně pijamenty;</p>

  <p>muzikanti hrajte,</p>

  <p>hrajte mně vesele!“</p>

  <p>&nbsp;</p>

  <p>Vyšla ze zámku na špacír,</p>

  <p>ptala se, byl-li tu kavalír</p>

  <p>v šatech prémovaných,</p>

  <p>v punčochách hedbávných?</p>

  <p>&nbsp;</p>

  <p>Pažátko odpovědělo,</p>

  <p>že nevidělo žádného,</p>

  <p>než koně vraného</p>

  <p>a osedlaného.</p>

  <p>&nbsp;</p>

  <p>Vešla je do své zahrádky</p>

  <p>tam utrhnout prut marjánky:</p>

  <p>on ležel pod stromem</p>

  <p>proražený kordem.</p>

  <p>&nbsp;</p>

  <p>Ten kord je z něho vytrhla,</p>

  <p>do svého srdce vrazila:</p>

  <p>to byl konec lásky,</p>

  <p>daremné překážky!</p>

  <p>&nbsp;</p>

  <p>Ten kdo okolo pojede,</p>

  <p>ten každý litovat bude</p>

  <p>dvě krásné osoby</p>

  <p>proražené kordy.</p>

  <p>&nbsp;</p>

  <p>Uřežte chvojku zelenou,</p>

  <p>přikrejte tu krev nevinnou,</p>

  <p>ať vrány nekváčou,</p>

  <p>panenky nepláčou.</p>

  <p>Z Berounska.</p>

  <p>&nbsp;</p>

  <p>Píseň tato budiž na ukázku pokaženého vkusu v řeči panské a městské ze středu předešlého století. Obsah její jest bezpochyby nějaký skutečný příběh téhož času. Ostatně co na ní lepšího, totiž nápěv a první i poslední sloha, vzato jest z jiných písní národních.</p>
</body>
</html>
